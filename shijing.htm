<!DOCTYPE html><html><head><meta charset='utf-8'>
<meta name='viewport' content='width=device-width,initial-scale=1'>
<link rel='stylesheet' href='../kxzd/kxzd.css'>
<script defer src='../kxzd/kxzd.js'></script></head><body><xml><h1>詩經;毛詩;詩</h1>
<a href="#1">國風</a>
 <a href="#1.1">周南</a>  <a href="#1.1.1">關雎</a> <a href="#1.1.2">葛覃</a> <a href="#1.1.3">卷耳</a> <a href="#1.1.4">樛木</a> <a href="#1.1.5">螽斯</a> <a href="#1.1.6">桃夭</a> <a href="#1.1.7">兔罝</a> <a href="#1.1.8">芣苢</a> <a href="#1.1.9">漢廣</a> <a href="#1.1.10">汝墳</a> <a href="#1.1.11">麟之趾</a>
 <a href="#1.2">召南</a>  <a href="#1.2.1">鵲巢</a> <a href="#1.2.2">采蘩</a> <a href="#1.2.3">草蟲</a> <a href="#1.2.4">采蘋</a> <a href="#1.2.5">甘棠</a> <a href="#1.2.6">行露</a> <a href="#1.2.7">羔羊</a> <a href="#1.2.8">殷其靁</a> <a href="#1.2.9">摽有梅</a> <a href="#1.2.10">小星</a> <a href="#1.2.11">江有汜</a> <a href="#1.2.12">野有死麕</a> <a href="#1.2.13">何彼襛矣</a> <a href="#1.2.14">騶虞</a>
 <a href="#1.3">邶風</a>  <a href="#1.3.1">柏舟</a> <a href="#1.3.2">綠衣</a> <a href="#1.3.3">燕燕</a> <a href="#1.3.4">日月</a> <a href="#1.3.5">終風</a> <a href="#1.3.6">擊鼓</a> <a href="#1.3.7">凱風</a> <a href="#1.3.8">雄雉</a> <a href="#1.3.9">匏有苦葉</a> <a href="#1.3.10">谷風</a> <a href="#1.3.11">式微</a> <a href="#1.3.12">旄丘</a> <a href="#1.3.13">簡兮</a> <a href="#1.3.14">泉水</a> <a href="#1.3.15">北門</a> <a href="#1.3.16">北風</a> <a href="#1.3.17">靜女</a> <a href="#1.3.18">新臺</a> <a href="#1.3.19">二子乘舟</a>
 <a href="#1.4">鄘風</a>  <a href="#1.4.1">柏舟</a> <a href="#1.4.2">牆有茨</a> <a href="#1.4.3">君子偕老</a> <a href="#1.4.4">桑中</a> <a href="#1.4.5">鶉之奔奔</a> <a href="#1.4.6">定之方中</a> <a href="#1.4.7">蝃蝀</a> <a href="#1.4.8">相鼠</a> <a href="#1.4.9">干旄</a> <a href="#1.4.10">載馳</a>
 <a href="#1.5">衛風</a>  <a href="#1.5.1">淇奧</a> <a href="#1.5.2">考槃</a> <a href="#1.5.3">碩人</a> <a href="#1.5.4">氓</a> <a href="#1.5.5">竹竿</a> <a href="#1.5.6">芄蘭</a> <a href="#1.5.7">河廣</a> <a href="#1.5.8">伯兮</a> <a href="#1.5.9">有狐</a> <a href="#1.5.10">木瓜</a>
 <a href="#1.6">王風</a>  <a href="#1.6.1">黍離</a> <a href="#1.6.2">君子于役</a> <a href="#1.6.3">君子陽陽</a> <a href="#1.6.4">揚之水</a> <a href="#1.6.5">中谷有蓷</a> <a href="#1.6.6">兔爰</a> <a href="#1.6.7">葛藟</a> <a href="#1.6.8">采葛</a> <a href="#1.6.9">大車</a> <a href="#1.6.10">丘中有麻</a>
 <a href="#1.7">鄭風</a>  <a href="#1.7.1">緇衣</a> <a href="#1.7.2">將仲子</a> <a href="#1.7.3">叔于田</a> <a href="#1.7.4">大叔于田</a> <a href="#1.7.5">清人</a> <a href="#1.7.6">羔裘</a> <a href="#1.7.7">遵大路</a> <a href="#1.7.8">女曰鷄鳴</a> <a href="#1.7.9">有女同車</a> <a href="#1.7.10">山有扶蘇</a> <a href="#1.7.11">蘀兮</a> <a href="#1.7.12">狡童</a> <a href="#1.7.13">褰裳</a> <a href="#1.7.14">丰</a> <a href="#1.7.15">東門之墠</a> <a href="#1.7.16">風雨</a> <a href="#1.7.17">子衿</a> <a href="#1.7.18">揚之水</a> <a href="#1.7.19">出其東門</a> <a href="#1.7.20">野有蔓草</a> <a href="#1.7.21">溱洧</a>
 <a href="#1.8">齊風</a>  <a href="#1.8.1">雞鳴</a> <a href="#1.8.2">還</a> <a href="#1.8.3">著</a> <a href="#1.8.4">東方之日</a> <a href="#1.8.5">東方未明</a> <a href="#1.8.6">南山</a> <a href="#1.8.7">甫田</a> <a href="#1.8.8">盧令</a> <a href="#1.8.9">敝笱</a> <a href="#1.8.10">載驅</a> <a href="#1.8.11">猗嗟</a> 
 <a href="#1.9">魏風</a>  <a href="#1.9.1">葛屨</a> <a href="#1.9.2">汾沮洳</a> <a href="#1.9.3">園有桃</a> <a href="#1.9.4">陟岵</a> <a href="#1.9.5">十畝之間</a> <a href="#1.9.6">伐檀</a> <a href="#1.9.7">碩鼠</a> 
 <a href="#1.10">唐風</a>  <a href="#1.10.1">蟋蟀</a> <a href="#1.10.2">山有樞</a> <a href="#1.10.3">揚之水</a> <a href="#1.10.4">椒聊</a> <a href="#1.10.5">綢繆</a> <a href="#1.10.6">杕杜</a> <a href="#1.10.7">羔裘</a> <a href="#1.10.8">鴇羽</a> <a href="#1.10.9">無衣</a> <a href="#1.10.10">有杕之杜</a> <a href="#1.10.11">葛生</a> <a href="#1.10.12">采苓</a> 
 <a href="#1.11">秦風</a>  <a href="#1.11.1">車鄰</a> <a href="#1.11.2">駟驖</a> <a href="#1.11.3">小戎</a> <a href="#1.11.4">蒹葭</a> <a href="#1.11.5">終南</a> <a href="#1.11.6">黃鳥</a> <a href="#1.11.7">晨風</a> <a href="#1.11.8">無衣</a> <a href="#1.11.9">渭陽</a> <a href="#1.11.10">權輿</a> 
 <a href="#1.12">陳風</a>  <a href="#1.12.1">宛丘</a> <a href="#1.12.2">東門之枌</a> <a href="#1.12.3">衡門</a> <a href="#1.12.4">東門之池</a> <a href="#1.12.5">東門之楊</a> <a href="#1.12.6">墓門</a> <a href="#1.12.7">防有鵲巢</a> <a href="#1.12.8">月出</a> <a href="#1.12.9">株林</a> <a href="#1.12.10">澤陂</a> 
 <a href="#1.13">檜風</a>  <a href="#1.13.1">羔裘</a> <a href="#1.13.2">素冠</a> <a href="#1.13.3">隰有萇楚</a> <a href="#1.13.4">匪風</a> 
 <a href="#1.14">曹風</a>  <a href="#1.14.1">蜉蝣</a> <a href="#1.14.2">候人</a> <a href="#1.14.3">鳲鳩</a> <a href="#1.14.4">下泉</a> 
 <a href="#1.15">豳風</a>  <a href="#1.15.1">七月</a> <a href="#1.15.2">鴟鴞</a> <a href="#1.15.3">東山</a> <a href="#1.15.4">破斧</a> <a href="#1.15.5">伐柯</a> <a href="#1.15.6">九罭</a> <a href="#1.15.7">狼跋</a>
<a href="#2.1">小雅</a>
  <a href="#2.1.1">鹿鳴</a> <a href="#2.1.2">四牡</a> <a href="#2.1.3">皇皇者華</a> <a href="#2.1.4">常棣</a> <a href="#2.1.5">伐木</a> <a href="#2.1.6">天保</a> <a href="#2.1.7">采薇</a> <a href="#2.1.8">出車</a> <a href="#2.1.9">杕杜</a> <a href="#2.1.10">魚麗</a> <a href="#2.1.11">南陔</a> <a href="#2.1.12">白華</a> <a href="#2.1.13">華黍</a> 
  <a href="#2.2.1">南有嘉魚</a> <a href="#2.2.2">南山有臺</a> <a href="#2.2.3">由庚</a> <a href="#2.2.4">崇丘</a> <a href="#2.2.5">由儀</a> <a href="#2.2.6">蓼蕭</a> <a href="#2.2.7">湛露</a> <a href="#2.2.8">彤弓</a> <a href="#2.2.9">菁菁者莪</a> <a href="#2.2.10">六月</a> <a href="#2.2.11">采芑</a> <a href="#2.2.12">車攻</a> <a href="#2.2.13">吉日</a> 
  <a href="#2.3.1">鴻鴈</a> <a href="#2.3.2">庭燎</a> <a href="#2.3.3">沔水</a> <a href="#2.3.4">鶴鳴</a> <a href="#2.3.5">祈父</a> <a href="#2.3.6">白駒</a> <a href="#2.3.7">黃鳥</a> <a href="#2.3.8">我行其野</a> <a href="#2.3.9">斯干</a> <a href="#2.3.10">無羊</a> 
  <a href="#2.4.1">節南山</a> <a href="#2.4.2">正月</a> <a href="#2.4.3">十月之交</a> <a href="#2.4.4">雨無正</a> <a href="#2.4.5">小旻</a> <a href="#2.4.6">小宛</a> <a href="#2.4.7">小弁</a> <a href="#2.4.8">巧言</a> <a href="#2.4.9">何人斯</a> <a href="#2.4.10">巷伯</a> 
  <a href="#2.5.1">谷風</a> <a href="#2.5.2">蓼莪</a> <a href="#2.5.3">大東</a> <a href="#2.5.4">四月</a> <a href="#2.5.5">北山</a> <a href="#2.5.6">無將大車</a> <a href="#2.5.7">小明</a> <a href="#2.5.8">鼓鍾</a> <a href="#2.5.9">楚茨</a> <a href="#2.5.10">信南山</a> 
  <a href="#2.6.1">甫田</a> <a href="#2.6.2">大田</a> <a href="#2.6.3">瞻彼洛矣</a> <a href="#2.6.4">裳裳者華</a> <a href="#2.6.5">桑扈</a> <a href="#2.6.6">鴛鴦</a> <a href="#2.6.7">頍弁</a> <a href="#2.6.8">車舝</a> <a href="#2.6.9">青蠅</a> <a href="#2.6.10">賓之初筵</a>
  <a href="#2.7.1">魚藻</a> <a href="#2.7.2">采菽</a> <a href="#2.7.3">角弓</a> <a href="#2.7.4">菀柳</a> <a href="#2.7.5">都人士</a> <a href="#2.7.6">采綠</a> <a href="#2.7.7">黍苗</a> <a href="#2.7.8">隰桑</a> <a href="#2.7.9">白華</a> <a href="#2.7.10">緜蠻</a> <a href="#2.7.11">瓠葉</a> <a href="#2.7.12">漸漸之石</a> <a href="#2.7.13">苕之華</a> <a href="#2.7.14">何草不黃</a>
<a href="#2.8">大雅</a> 
  <a href="#2.8.1">文王</a> <a href="#2.8.2">大明</a> <a href="#2.8.3">緜</a> <a href="#2.8.4">棫樸</a> <a href="#2.8.5">旱麓</a> <a href="#2.8.5">思齊</a> <a href="#2.8.7">皇矣</a> <a href="#2.8.8">靈臺</a> <a href="#2.8.9">下武</a> <a href="#2.8.10">文王有聲</a> 
  <a href="#2.9.1">生民</a> <a href="#2.9.2">行葦</a> <a href="#2.9.3">既醉</a> <a href="#2.9.4">鳬鷖</a> <a href="#2.9.5">假樂</a> <a href="#2.9.6">公劉</a> <a href="#2.9.7">泂酌</a> <a href="#2.9.8">卷阿</a> <a href="#2.9.9">民勞</a> <a href="#2.9.10">板</a>
  <a href="#2.10.1">蕩</a> <a href="#2.10.2">抑</a> <a href="#2.10.3">桑柔</a> <a href="#2.10.4">雲漢</a> <a href="#2.10.5">崧高</a> <a href="#2.10.6">烝民</a> <a href="#2.10.7">韓奕</a> <a href="#2.10.8">江漢</a> <a href="#2.10.9">常武</a> <a href="#2.10.10">瞻卬</a> <a href="#2.10.11">召旻</a>
<a href="#3.1">周頌</a> 
 <a href="#3.1.1">清廟</a> <a href="#3.1.2">維天之命</a> <a href="#3.1.3">維清</a> <a href="#3.1.4">烈文</a> <a href="#3.1.5">天作</a> <a href="#3.1.6">昊天有成命</a> <a href="#3.1.7">我將</a> <a href="#3.1.8">時邁</a> <a href="#3.1.9">執競</a> <a href="#3.1.10">思文</a> 
 <a href="#3.2.1">臣工</a> <a href="#3.2.2">噫嘻</a> <a href="#3.2.3">振鷺</a> <a href="#3.2.4">豐年</a> <a href="#3.2.5">有瞽</a> <a href="#3.2.6">潛</a> <a href="#3.2.7">雝</a> <a href="#3.2.8">載見</a> <a href="#3.2.9">有客</a> <a href="#3.2.10">武</a> 
 <a href="#3.3.1">閔予小子</a> <a href="#3.3.2">訪落</a> <a href="#3.3.3">敬之</a> <a href="#3.3.4">小毖</a> <a href="#3.3.5">載芟</a> <a href="#3.3.6">良耜</a> <a href="#3.3.7">絲衣</a> <a href="#3.3.8">酌</a> <a href="#3.3.9">桓</a> <a href="#3.3.10">賚</a> <a href="#3.3.11">般</a>
<a href="#3.4">魯頌</a> <a href="#3.4.1">駉</a> <a href="#3.4.2">有駜</a> <a href="#3.4.3">泮水</a> <a href="#3.4.4">閟宮</a> 
<a href="#3.5">商頌</a> <a href="#3.5.1">那</a> <a href="#3.5.2">烈祖</a> <a href="#3.5.3">玄鳥</a> <a href="#3.5.4">長發</a> <a href="#3.5.5">殷武</a>
<a name="1"></a><h2>國風</h2>
<a name="1.1"></a><h3>周南</h3>
<a name="1.1.1"></a>
<h4>關雎</h4>
<h4>魯詩說</h4>
<t>周道缺，詩人本之衽席，關雎作。后妃之制，夭壽、治亂、存亡之端也。是以佩玉宴鳴，關雎嘆之，知好色之伐性短年，離制度之生無厭，天下將蒙化，陵夷而成俗也。故詠淑女，幾以配上，忠孝之篤、仁厚之作也。又曰：「周衰而《詩》作，蓋康王時也。康王德缺於房，大臣刺晏，故詩作。昔周康王承文王之盛，一朝晏起，夫人不鳴璜，宮門不撃柝，《關雎》之人見幾而作。」又曰：「周漸將衰，康王晏起，畢公喟然，深思古道，感彼關雎，性不雙侶，願得周公，配以窈窕，防微消漸，諷喻君父。孔氏大之，列冠篇首。」</t>
<h4>齊詩說</h4>
<t>孔子論《詩》，以《關雎》為始。言太上者民之父母，后夫人之行不侔乎天地，則無以奉神靈之统而理萬物之宜，故《詩》曰：「窈窕淑女，君子好逑。」言能致其貞淑，不贰其操，情欲之感無介乎容儀，晏私之意不形乎動静，夫然後可以配至尊而為宗廟主。此綱紀之首、王教之端也。</t>
<h4>韓詩說</h4>
<t>詩人言雎鳩貞潔慎匹，以聲相求，隐蔽於無人之處，故人君退朝入於私宫，后妃御見有度，應門撃柝，鼓人上堂，退反晏處，體安志明。今時大人内傾於色，賢人見其萌，故咏《關雎》，説淑女、正容儀以刺時。</t>
<h4>毛詩序</h4>
<t>《關雎》，后妃之德也，風之始也，所以風天下而正夫婦也，故用之鄉人焉，用之邦國焉，風，風也，教也，風以動之，教以化之。詩者，志之所之也，在心為志，發言為詩，情動於中，而形於言，言之不足，故嗟歎之，嗟歎之不足，故永歌之，永歌之不足，不知手之舞之、足之蹈之也。情發於聲，聲成文，謂之音。治世之音安以樂，其政和。亂世之音怨以怒，其政乖。亡國之音哀以思，其民困。故正得失，動天地，感鬼神，莫近於詩。先王以是經夫婦，成孝敬，厚人倫，美教化，移風俗。故《詩》有六義焉：一曰「風」，二曰「賦」，三曰「比」，四曰「興」，五曰「雅」，六曰「頌」。上以風化下，下以風刺上，主文而譎諫，言之者無罪，聞之者足以戒，故曰「風」。至于王道衰，禮義廢，政教失，國異政，家殊俗，而變風變雅作矣。國史明乎得失之迹，傷人倫之廢，哀刑政之苛，吟詠情性，以風其上，達於事變而懷其舊俗者也，故變風發乎情，止乎禮義。發乎情，民之性也；止乎禮義，先王之澤也。是以一國之事，繫一人之本，謂之「風」。言天下之事，形四方之風，謂之「雅」。「雅」者，正也，言王政之所由廢興也。政有小大，故有《小雅》焉，有《大雅》焉。「頌」者，美盛德之形容，以其成功告於神明者也。是謂四始，《詩》之至也。然則《關雎》、《麟趾》之化，王者之風，故繫之<u>周公</u>；南，言化自北而南也。《鵲巢》、《騶虞》之德，諸侯之風也，先王之所以教，故繫之<u>召公</u>。《周南》《召南》，正始之道，王化之基。是以《關雎》樂得淑女以配君子，憂在進賢，不淫其色，哀窈窕思賢才而無傷善之心焉，是《關雎》之義也。</t>

<t>:關關雎鳩、在河之洲，窈窕淑女、君子好逑。
:參差荇菜、左右流之，窈窕淑女、寤寐求之；求之不得、寤寐思服，悠哉悠哉、輾轉反側。
:參差荇菜、左右采之，窈窕淑女、琴瑟友之；參差荇菜、左右芼之，窈窕淑女、鐘鼓樂之。</t>
<h5>注釋</h5>
<t>* 按王先謙《詩三家義集疏》考證，魯、齊、韓三家詩對此篇的解釋都認為其應是諷刺詩。毛詩認為是讚美詩。
* 關關：按魯詩、毛詩傳，指聲音相和。
* 雎鳩：即鶚，俗稱魚鷹。
* 洲：魯齊韓三家作「州」。《說文》州，水中可居曰州。
* 窈窕：魯詩說解作：「美好的樣子」，韓詩說解作「忠貞專一的樣子」。窈粤音:妖
* 好逑：魯詩、齊詩皆作「好仇」，解為「和好仇怨」，韓詩解為：「建立女子的道德準則」。毛詩仇改作逑。解逑字為：「配偶」。好逑，按毛詩，是指「美好的配偶」。此處魯、齊、韓三家詩與毛詩差異巨大。
* 參差：長短不一
* 荇菜：又稱莕、接余。按陸機的描述，白莖，葉赤紫色，浮在水上，根在水底。荇，粤音杏。
* 左右：幫助。本字為佐佑。
* 流：挑選，選擇
* 寤寐：睡不着。粤音:悟未。
*思服：服，事情，亦指思念。按魯詩，此處指思考有關淑女和好眾妾的事情。毛詩箋發現了毛詩在解釋好仇/好逑一詞時的錯誤，此處也按照魯詩解釋，但前後矛盾。悠哉：悠，指思考，亦指長、遠。動詞。悠哉悠哉：想來想去。芼：拿取。粵音:冒。
*解䆁:之所以寫勤勉地去采荇，是為了襯托出作者自己是如何用琴瑟和鐘鼓去親近和取悦爱人。琴瑟鐘鼓非普通樂器，可見作者非常人。 </t>
<a name="1.1.2"></a>
<h4>葛覃</h4>
<h4>毛詩序</h4>
<t>《葛覃》，后妃之本也。后妃在父母家，則志在於女功之事，躬儉節用，服澣濯之衣，尊敬師傅，則可以歸安父母，化天下以婦道也。
=== 詩文 ===
:葛之覃兮，施于中谷，維葉萋萋，黃鳥于飛，集于灌木，其鳴喈喈。
:葛之覃兮，施于中谷，維葉莫莫，是刈是濩，為絺為綌，服之無斁。
:言告師氏，言告言歸，薄汙我私，薄澣我衣，害澣害否，歸寧父母。</t>

<t>:《葛覃》，三章，章六句。
</t>
=== 註解 ===
<t>*「葛」：葛根，豆科多年生植物，花紫紅色，纖維可以織布。
*「覃」：長。
*「施（音易，粵音二）」：移動，蔓延。
*「維」：語气助詞，放于句首，無義。
*「萋萋」：艸葉茂盛的樣子。
*「黄鳥」：黃鸝或黃雀。
*「于」：動詞詞綴，無義。
*「喈喈」：鳥叫。
*「莫莫」：茂密的樣子。
*「是」：又。
*「刈（音義，粵音艾）」：割艸，割断。
*「濩（音穫，粵音穫）」：煮。
*「絺（音吃，粵音痴）」：细葛布。
*「綌（音戲，粵音郤，高息切）」：粗葛布。
*「服」：穿着。
*「斁（音義，粵音亦）」：厭倦，嫌棄。
*「言」：語气助詞，無義。
*「師氏」：學官，敎師，敎育輔導貴族子女之官。
*「薄」：動詞詞頭，無義。
*「汙」：同污，洗去汙垢。
*「私」：日常衣物。
*「澣」：同浣，水洗。
*「害」：通「曷」，何。
*「否」：不，沒有。
*「歸寧」：回家省親。歸，返回；寧，告慰。</t>
<a name="1.1.3"></a>
<h4>卷耳</h4>
<t>鲁诗说
思古君子官贤人，置之列位也。</t>

<t>毛詩序
《卷耳》，后妃之志也，又當輔佐君子，求賢審官，知臣下之勤勞，內有進賢之志，而無險詖私謁之心，朝夕思念，至於憂勤也。</t>

<t>詩文
:采采卷耳，不盈頃筐，嗟我懷人，寘彼周行。
:陟彼崔嵬，我馬虺隤，我姑酌彼金罍，維以不永懷。
:陟彼高岡，我馬玄黃，我姑酌彼兕觥，維以不永傷。
:陟彼砠矣，我馬瘏矣，我僕痡矣，云何吁矣。</t>

<t>:《卷耳》，四章，章四句。
</t>
<h5>註解</h5>
<t>*采采：採呀採。卷耳：一種菊科植物，即蒼耳，嫩苗可食。
*盈：滿。頃筐：斜口的淺筐，形近簸箕。
*寘：同置，搁置。周行(ㄏㄤˊ，音航)：大道。
*陟(ㄓˋ，音至)：登。崔嵬(ㄨㄟˊ)：高山。
*虺(ㄏㄨㄟ，音灰)隤(ㄊㄨㄟˊ，音颓)：疲极至病
*酌：斟酒。金罍(ㄌㄟˊ，音雷)：一種青銅酒器。
*維：發語詞，無義。永懷：長久地思念。
*玄黃：生病。
*兕(ㄙˋ，音四)觥(ㄍㄨㄥ，音公)：酒器，兕角杯。兕：犀牛。
*傷：傷感，悲傷。
*砠(ㄐㄩ，音居)：有土的石山。
*瘏(ㄊㄨˊ，音图)：疲累而病。
*痡(ㄆㄨ，音扑)：義同“瘏”。
*云：語氣助詞，無義。
*吁：鲁诗或作盱，憂愁的意思。
</t>
<a name="1.1.4"></a>
<h4>樛木</h4>
<t>毛詩序
　　《樛木》，后妃逮下也，言能逮下而無嫉妒之心焉。</t>

<t>詩文
:南有樛木，葛藟纍之，樂只君子，福履綏之。
:南有樛木，葛藟荒之，樂只君子，福履將之。
:南有樛木，葛藟縈之，樂只君子，福履成之。</t>

<t>:《樛木》，三章，章四句
</t>
<h5>註解</h5>
<t>*「樛（音究，粵音溝）」：向下彎曲的樹木
*「葛藟（音磊，粵音侶）」：籐蔓
*「纍（音雷，粵音雷）」：纏繞
*「樂」：快樂
*「只」：助詞
*「福履」：福祿。履，祿
*「绥（音雖，粵音雖）」：安撫
*「荒」：覆蓋
*「將」：扶持
*「縈」：纏繞
*「成」：成全
</t>
<a name="1.1.5"></a>
<h4>螽斯</h4>
<t>毛詩序
　　《螽斯》，后妃子孫衆多也。言若螽斯，不妬忌，則子孫衆多也。</t>

<t>:螽斯羽，詵詵兮，宜爾子孫，振振兮！
:螽斯羽，薨薨兮，宜爾子孫，繩繩兮！
:螽斯羽，揖揖兮，宜爾子孫，蟄蟄兮！</t>

<t>:《螽斯》，三章，章四句。
</t>
<h5>註解</h5>
<t>*「螽」：音鈡，一種直翅目昆蟲
*「詵」：音身，同莘莘，衆多的樣子
*「宜」：多
*「振振」：音真，品德仁厚的樣子
*「薨」：音轟，成群的昆蟲一起飛的樣子
*「繩繩」：谨慎、认真，韩诗：敬貌、戒也，毛诗：戒慎
*「揖揖」：同集，會聚
*「蟄蟄」：音執，衆多的樣子</t>
<a name="1.1.6"></a>
<h4>桃夭</h4>
<t>毛詩序
　　《桃夭》，后妃之所致也。不妬忌，則男女以正，婚姻以時，國無鰥民也。
=== 齐诗说 ===
按王先谦《诗三家义集疏》引陈乔枞的考证，齐诗认为该篇诗歌实指桃花盛开。
詩文
:桃之夭夭，灼灼其華，之子于歸，宜其室家。
:桃之夭夭，有蕡其實，之子于歸，宜其家室。
:桃之夭夭，其葉蓁蓁，之子于歸，宜其家人。</t>

<t>:《桃夭》，三章，章四句。
</t>
<t>*桃：木名。華紅，實可食。
*夭夭：茂盛。鲁诗作枖枖，字音、意义完全相同。少好之貌。
*灼灼：明亮，華之盛。
*华：花
*之：鲁、齐诗都解作“是（这个）”，之子即是子，指嫁者。
*于：同聿、曰，语气词，无意义。
*歸：婦人謂嫁曰歸。
*宜其室家：按齐诗解释为：于住处安居。宜者，和順之意。室，謂夫婦所居。家，謂一門之内。
*蕡：音坟（fén），结出果实的样子，實之盛。本指大麻的籽。
*宜其家室：同宜其室家。
*蓁蓁：葉之盛。
*家人：一家之人。</t>
<a name="1.1.7"></a>
<h4>兔罝</h4>
<t>=== 韩诗说 ===
殷纣之贤人退处山林，网禽兽而食之。文王举闳夭、泰颠于罝网之中。
毛詩序
　　《兔罝》，后妃之化也。關雎之化行，則莫不好德，賢人衆多也。</t>

<t>詩文
:肅肅兔罝，椓之丁丁，赳赳武夫，公侯干城。
:肅肅兔罝，施于中逵，赳赳武夫，公侯好仇。
:肅肅兔罝，施于中林，赳赳武夫，公侯腹心。</t>

<t>:《兔罝》，三章，章四句。</t>

<t>*肃肃：《说文》：战战兢兢的样子。《释训》：敬也。
*罝，音居。兔罝，捕捉兔子用的网。罝即网。
*椓：音啄，《说文》：击打。
*丁丁：击打貌
*赳，音糾。赳赳：威武的样子。单个赳字按《说文》解为：轻劲有材力也。《释训》：赳，材也。（才能）
*干：音捍，义同捍。捍卫。
*公侯干城：诸侯为天子守御城池。
*中逵：即逵中，倒桩。四通八达的交叉路口。韩诗作“中馗”，意义相同。
*好仇：按鲁、齐、韩诗：公侯与敌人和好，化解仇怨。
*中林：即林中，倒桩。</t>
<a name="1.1.8"></a>
<h4>芣苢</h4>
<t>毛詩序
　　《芣苢》，后妃之美也。和平，則婦人樂有子矣。</t>

<t>詩文
:采采芣苢，薄言采之，采采芣苢，薄言有之。
:采采芣苢，薄言掇之，采采芣苢，薄言捋之。
:采采芣苢，薄言袺之，采采芣苢，薄言襭之。</t>

<t>:《芣苢》，三章，章四句。
</t>
<h5>註解</h5>
<t>此詩詩意是反復吟唱：採芣苢呀採芣苢，採呀採芣苢，採芣苢收起來。詩意並不在語義的層面，而在於輕快的歌調。
*芣(ㄈㄨˊ)苢(ㄧˇ)：植物名，即車前子。古人認為可以治婦女不育及難產。
*薄言：薄、言，都是語氣詞。
*有：採取。
*掇(ㄉㄨㄛˊ)：拾取。
*捋(ㄌㄩˇ)：抹取。
*袺(ㄐㄧㄝˊ)：手提衣襟兜取。
*襭(ㄒㄧㄝˊ)：將衣襟別起兜取。</t>

<t>=== 韓詩敘 ===
漢廣，說人也。
毛詩序
　　《漢廣》，德廣所及也。文王之道被于南國，美化行乎江漢之域，無思犯禮，求而不可得也。</t>
<a name="1.1.9"></a>
<h4>漢廣</h4>
<t>詩文
:南有喬木，不可休{{另|息|思}}；漢有遊女，不可求思，漢之廣矣，不可泳思，江之永矣，不可方思。
:翹翹錯薪，言刈其楚，之子于歸，言秣其馬，漢之廣矣，不可泳思，江之永矣，不可方思。
:翹翹錯薪，言刈其蔞，之子于歸，言秣其駒，漢之廣矣，不可泳思，江之永矣，不可方思。</t>

<t>:《漢廣》，三章，章八句。
</t>
<a name="1.1.10"></a>
<h4>汝墳</h4>
<t>毛詩序
　　《汝墳》，道化行也。文王之化，行乎汝墳之國，婦人能閔其君子，猶勉之以正也。</t>

<t>詩文
:遵彼汝墳，伐其條枚，未見君子，惄如調飢。
:遵彼汝墳，伐其條肄，既見君子，不我遐棄。
:魴魚赬尾，王室如燬，雖則如燬，父母孔邇。</t>

<t>:《汝墳》，三章，章四句。
</t>
<a name="1.1.11"></a>
<h4>麟之趾</h4>
<t>=== 韩诗说 ===
美公族之盛也。
毛詩序
　　《麟之趾》，關雎之應也。關雎之化行，則天下無犯非禮。雖衰世之公子，皆信厚如麟趾之時也。</t>

<t>詩文
:麟之趾，振振公子，于嗟麟兮。
:麟之定，振振公姓，于嗟麟兮。
:麟之角，振振公族，于嗟麟兮。</t>

<t>:《麟之趾》，三章，章三句。</t>

<t>*麟：按《说文》，即体型大的母鹿。公鹿称麒，母鹿称麟。或训为大麚。按《康熙字典》引《说文》大麚：麕身牛尾，狼額馬蹄，五彩腹下黃，高丈二。又与麐字通假，麐按《爾雅·釋獸》麐，麕身，牛尾，一角。
*趾：足。
*振振：品德仁厚的样子。
*于嗟：感叹词。
*定：顁的通假字，额头。
*公子、公姓、公族：公的众子孙。</t>
<a name="1.2"></a><h3>召南</h3>
<a name="1.2.1"></a>
<h4>鵲巢</h4>
<t>毛詩序：「《鵲巢》，夫人之德也。國君積行累功，以致爵位，夫人起家而居有之。德如鳲鳩，乃可以配焉。」
:維鵲有巢，維鳩居之，之子于歸，百兩御之。
:維鵲有巢，維鳩方之，之子于歸，百兩將之。
:維鵲有巢，維鳩盈之，之子于歸，百兩成之。</t>

<t>:《鵲巢》，三章，章四句。
<h5>註解</h5>
*维：语助词，无义。
*鹊：喜鹊。
*鸠：鸤鸠，或名鸲鹆，即八哥。
*之子：按鲁诗训为是子。
*于：语助词，无义。
*百两：百，虚指多，两，车辆。此处指夫人家的车。
*御：三家诗解释为“侍”（陪伴），毛诗、郑注解释为迎接。王先谦《诗三家义集疏》认为前者在文理上更为通畅。
*方：《说文》：并船也。即将船并在一起。引申为同居。
*将：送。
*盈：满。
*成：使完成。
<h5>故实</h5>
*《左传》昭公元年：赵孟为客，礼终乃宴，穆叔赋鹊巢，赵孟曰：“武不堪也”。按《诗三家义集疏》，穆叔此处比喻晋国为筑巢的鹊，赵文子为实际治理的鸠。
*鸠占鹊巢：成语。</t>
<a name="1.2.2"></a>
<h4>采蘩</h4>
<t>毛詩序：「《采蘩》，夫人不失職也。夫人可以奉祭祀，則不失職矣。」
:于以采蘩，于沼于沚，于以用之，公侯之事。
:于以采蘩，于澗之中，于以用之，公侯之宮。
:被之僮僮，夙夜在公，被之祁祁，薄言還歸。</t>

<t>:《采蘩》，三章，章四句。</t>

<t>*失职：按乡饮酒郑注，指帮助国君举行祭祀的职责。此篇鲁、齐、韩、毛四家解释相同，无异义。
*于以：按马瑞辰考证，即爰以、粤以，语词，无意义。毛诗传笺误训为“往以”。
*蘩：按《爾雅·釋草》又称皤蒿。按《诗三家》又称由胡、旁勃、按《康熙字典》称白蒿。学名 ''Artimisia sieversiana''。按陆机记载，该植物可作腌菜也可蒸食。此处按上下文义，是用于祭祀。
*沼：池子。
*沚：渚，《爾雅·釋水》小洲曰渚。
*于沼：在池水旁。
*公侯之事：按《诗三家义集疏》，指祭祀已去世的公侯的事。
*涧：夹在山中的溪流。
*宫：庙、寝。即公侯的葬身处。
*被：指髲鬄，髲音必。鬄音剃。假发。此处按《周礼》，指祭祀时妇女佩戴的假发。
*僮僮：鲁、齐、韩作童童，解释为“兴盛的样子”。毛詩解作“竦敬”。
*夙：早。夙夜：凌晨未日出的時候。另一用法指“早晚”。按王先謙考證，此處指前者，即夜未旦之時刻。
*在公：忙于公务。此处指祭祀。
*祁祁：徐徐，緩慢。
*薄言還歸：指祭祀結束，夫人回家。</t>
<a name="1.2.3"></a>
<h4>草蟲</h4>
<t>=== 魯詩說 ===
孔子對魯哀公曰：惡惡道不能甚，則其好善道亦不能甚。好善道不能甚，則百姓親之亦不能甚。詩云：“未見君子，憂心惙惙。亦既見止，亦既覯止，我心則說。”詩人之好善道也如此。
=== 毛詩序===
「《草蟲》，大夫妻能以禮自防也。」 </t>

<t>:喓喓草蟲，趯趯阜螽，未見君子，憂心忡忡，亦既見止，亦既覯止，我心則降。
:陟彼南山，言采其蕨，未見君子，憂心惙惙，亦既見止，亦既覯止，我心則說。
:陟彼南山，言采其薇，未見君子，我心傷悲，亦既見止，亦既覯止，我心則夷。</t>

<t>:《草蟲》，三章，章七句。</t>

<t>*喓喓：鳴叫聲。
*草蟲：蟈蟈，或稱聒聒，即蟋蟀。
*阜螽：按王先谦考证，同草虫，蚱蜢。
*亦：如果。
*趯趯：跳躍。
*忡忡：憂慮，惙惙。
*觏：同遘，音垢。遇见。
*止：语气词，如“兮”。
*降：下。安下心来。
*蕨：荃菜，又稱拳菜。
*說：悦怿，開心。
*薇：戴侗《六书故》引項安世的注解，指野豌豆。
*夷：鲁詩解作喜。開心。毛詩解作“平”。</t>

<t>充滿活力的草蟲喚起作者心中不安和憂心的情緒。作者爲一婦人，其丈夫大有可能是去了服役，婦人對他十分挂念，於是試圖幻想丈夫歸來的情形以聊以自慰，也故意登山眺望丈夫歸來與否。文中的植物皆於春天生長，代表著逝去的一年，丈夫的服役日子。{{Template:國風}}</t>
<a name="1.2.4"></a>
<h4>采蘋</h4>
<t>毛詩序：「《采蘋》，大夫妻能循法度也。能循法度，則可以承先祖共祭祀矣。」</t>

<t>:于以采蘋？南澗之濱，于以采藻？于彼行潦。
:于以盛之？維筐及筥，于以湘之？維錡及釜。
:于以奠之？宗室牖下，誰其尸之？有齊季女。</t>

<t>:《采蘋》，三章，章四句。</t>

<t>*于以：同爰以、粤以。语词，无义。
*蘋：按王先谦考证，正字当作薲，音同。按李时珍说，即白蘋。
*涧：夹在山间的溪流。
*行潦：雨水于低洼地带的蓄积处。
*盛，因承。与今义同。
*筐、筥：用来盛蘋的容器，按鲁诗，筐的底部是方的，筥的底部是圆的。
*湘：韩诗解作鬺（音伤），鬺亨（按服虔《音义》，亨此处音同享），指通过煮来祭祀神明。鬺单字指烹饪、煮熟。
*錡：音同奇，指三脚釜。即有三个支脚的锅。
*釜：没有支脚的锅。
*奠：按《说文》，奠上班部分为酋，指酒，下半部分是一个丌（音奇，指基座）。是指在祭祀时摆放酒于台上。
*牖，音有（yǒu），按黄以周《礼书通故》卷二宫室通故，牖指可以打开的窗。
*尸：按《释诂》：主也。动词，主持，谁其尸之？即“谁来主持（祭祀）？”
*齐：韩诗解释为“好”。毛诗解作“敬”。
*季女：据王先谦，按士昏礼，出嫁前，女子在祖庙或者宗室学习妇德、妇言、妇容、妇功四项功课。季女此处指学完了这些课程的少女，季即年轻的意思。</t>
<a name="1.2.5"></a>
<h4>甘棠</h4>
<t>=== 鲁诗说 ===
召公之治西方，甚得兆民和。召公巡行乡邑，有棠树，决狱政事其下。自侯、伯、庶人，各得其所。无失职者。召公卒，而民人思召公之政，怀甘棠不敢伐，歌咏之。作甘棠之诗。
=== 齐诗说 ===
召公，贤者也，明不能与望圣人分职，常战栗恐惧，故舍于树下而听断焉。劳苦身体，而后乃与圣人齐，是故周南无美召公而召南有之。
毛詩序：「《甘棠》，美[[w:召公奭|召伯]]也。召伯之教，明於南國。」</t>

<t>:蔽芾甘棠，勿翦勿伐，召伯所茇。
:蔽芾甘棠，勿翦勿敗，召伯所憇。
:蔽芾甘棠，勿翦勿拜，召伯所說。</t>

<t>:《甘棠》，三章，章三句。

<h5>註解</h5>
*「蔽芾」：小貌。（《羣經治要》卷三） ，按《说文》蔽蔽：小草。释诂：蔽，微也。
* 芾：正字按王先谦考证当作“茀”（音弗，fú），指杂草太多而导致道路阻塞。
*「甘棠」：杜也。（《羣經治要》卷三），即杜梨。
*「苃」：草舍也。（《羣經治要》卷三） 
*敗：毁坏。
*憇：本作愒，音同。休息。
*拜：鲁诗、韩诗皆作“扒”，擘的通假字，用手劈开。
*说：音舍，义同舍，居住。
</t>
<a name="1.2.6"></a>
<h4>行露</h4>
<t>毛詩序：「《行露》，[[w:召公奭|召伯]]聽訟也。衰亂之俗微，貞信之教興，彊暴之男不能侵陵貞女也。」</t>

<t>:厭浥行露，豈不夙夜，謂行多露。
:誰謂雀無角？何以穿我屋？誰謂女無家？何以速我獄？雖速我獄，室家不足。
:誰謂鼠無牙？何以穿我墉？誰謂女無家？何以速我訟？雖速我訟，亦不女從。</t>

<t>:《行露》，三章：一章三句，二章章六句。</t>

<t>*厭浥：潮湿，鲁诗、韩诗作“湆浥”，湆音qì。
*行：道路
*露：露水
*夙夜：凌晨，太阳未起时。夙：早
*谁谓……何以……：以这种句式组成的8句，都是反问句。
*女：尔、汝
*速：毛诗解作“召”，王先谦认为应解作“疾速”
*狱：官司、狱讼。
*室家不足：指迎娶的礼数不到位。
*墉：墙
*訟：《说文》争也。即在打官司时争辩。
*亦不女从：即使你和我争辩，我也不会从了你的。</t>
<a name="1.2.7"></a>
<h4>羔羊</h4>
<t>=== 齐诗说 ===
羔羊皮革，君子朝服。辅政扶德，以合万国。
毛詩序
《羔羊》，鵲巢之功致也，召南之國化文王之政，在位皆節儉正直，德如羔羊也。</t>

<t>:羔羊之皮，素絲五紽，退食自公，委蛇委蛇。
:羔羊之革，素絲五緎，委蛇委蛇，自公退食。
:羔羊之縫，素絲五緫，委蛇委蛇，退食自公。</t>

<t>:《羔羊》，三章，章四句。</t>

<t>*按王先谦引证《易林》，齐诗、鲁诗都认为该诗是赞美召公。
*羔：小羊，《说文》羔，羊子也。
*素：洁白的绢布，引申为形容词，白色的。
*丝：蚕丝
*紽：音佗，量词
*退食自公：从办公的地方退下来，在私处就食。
*委蛇：同逶迤，齐诗、韩诗都解作“公正貌”。此处作副词形容退食自公这个动作。
*緎：音域，量词。
*縫：按《说文》，指用针缝制衣服。即缝制。
*緫：音总，量词。
</t>
<a name="1.2.8"></a>
<h4>殷其靁</h4>
<t>毛詩序：「《殷其靁》，勸以義也。召南之大夫遠行從政，不遑寧處。其室家能閔其勤勞，勸以義也。」</t>

<t>:殷其靁，在南山之陽，何斯違斯，莫敢或遑，振振君子，歸哉歸哉。
:殷其靁，在南山之側，何斯違斯，莫敢遑息，振振君子，歸哉歸哉。
:殷其靁，在南山之下，何斯違斯，莫或遑處，振振君子，歸哉歸哉。</t>

<t>:《殷其靁》，三章，章六句。</t>

<t>*殷：韩诗说解作雷，毛诗传解作雷声。韩诗中殷字作䨨（音夷，yí）。古时两字通假。
*其：语词，无意义。
*靁，音雷，意思相同，即雷。
*阳：山的南麓。
*违：离、去。
*斯：此。
*或：古时与“有”通假。
*遑：通徨、偟。闲暇的时候。闲暇。（不遑：没空）
*振振：诚信忠厚的样子。
*处：停止。休止。说文：处，止也。
*归哉归哉：叠语，与单个归哉意义相同。闵其劳而望其归。即“回来吧，回来吧！”</t>
<a name="1.2.9"></a>
<h4>摽有梅</h4>
<t>毛詩序：「《摽有梅》，男女及時也。召南之國，被文王之化，男女得以及時也。」</t>

<t>:摽有梅，其實七兮，求我庶士，迨其吉兮。
:摽有梅，其實三兮，求我庶士，迨其今兮。
:摽有梅，頃筐塈之，求我庶士，迨其謂之。</t>

<t>:《摽有梅》，三章，章四句。</t>

<t>*摽：落。尔雅：摽蘦（后讹为飘零），落也。
*庶：众。众多。说文：庶，屋下众也。（在屋下的人们）
*迨：按韩诗，此处作“愿”（动词祈愿）解。王先谦：诗迨字多属愿望意。其他含义：按尔雅释言，迨，及也。
*今：即。即时。
*迨其今兮：但愿现在还有（梅花未落）
*頃：即倾。
*塈：取。
*頃筐塈之：倾筐取之。
*谓：勤也。殷勤盼望、切望。</t>
<a name="1.2.10"></a>
<h4>小星</h4>
<t>毛詩序：「《小星》，惠及下也。夫人無妬忌之行，惠及賤妾，進御於君，知其命有貴賤，能盡其心矣。」</t>

<t>:嘒彼小星，三五在東，肅肅宵征，夙夜在公，寔命不同。
:嘒彼小星，維參與昴，肅肅宵征，抱衾與裯，寔命不猶。</t>

<t>:《小星》，二章，章五句。</t>

<t>*嘒：微小的样子。《毛诗傳》嘒，微貌。韩诗作“暳”，解作“众星貌”，即星辰众多的样子。王先谦认为韩诗的解释更为恰当。
*三五：虚指数词。即“有几颗（星）”
*肅肅：恭敬地。
*宵：夜晚。
*征：行。
*宵征：夜行。
*夙夜：早晚。此处指早晨与晚上两者。其他情况下也指凌晨。各家見解有不同的地方。
*寔：是。此、這個。韓詩解作“有”。
*衾：被子。
*裯：通幬，帳。
*猶：或作猷。若也。類似，相似。</t>
<a name="1.2.11"></a>
<h4>江有汜</h4>
=== 齊詩說 ===
<t>江水汜沱，思附君子，伯仲爰歸，不我肯顧，侄娣恨悔。</t>
<h4>毛詩序</h4>
<t>《江有汜》，美媵也。勤而無怨，嫡能悔過也。[[w:周文王|文王]]之時，江沱之閒，有嫡不以其媵備數，媵遇勞而無怨。嫡亦自悔也。</t>

<t>:江有汜，之子歸，不我以，不我以，其後也悔。
:江有渚，之子歸，不我與，不我與，其後也處。
:江有沱，之子歸，不我過，不我過，其嘯也歌。</t>

<t>:《江有汜》，三章，章五句。</t>

<t>有認為是女子遭男子拋棄的:
　　大江自有分流水。這個人兒回故里，不肯帶我一同去。不肯帶我一同去，將來懊悔來不及！
　　大江自有洲邊水，這個人兒回故里，不再相聚便離去。不再相聚便離去，將來憂傷定不已！
　　大江自有分叉水，這個人兒回故里，不見一面就離去。不見一面就離去，將來號哭有何益！</t>

<t>也有認為是男子遭女子拋棄的:
　　大江滔滔有倒流，姑娘就要出嫁了。姑娘從此不要我，從此不再需要我，她將悔恨在後頭。
　　大江之中有沙洲，姑娘就要出嫁了。姑娘從此不理我，從此不再理睬我，她將憂愁在後頭。
　　大江也會有支流，姑娘就要出嫁了。姑娘從此不再來，從此不再來看我，她將長歌當號哭。
</t>
<a name="1.2.12"></a>
<h4>野有死麕</h4>
<t>毛詩序：「《野有死麕》，惡無禮也。天下大亂，彊暴相陵，遂成淫風，被<u>文王</u>之化，雖當亂世，猶惡無禮也。」</t>

<t>:野有死麕，白茅包之，有女懷春，吉士誘之。
:林有樸樕，野有死鹿，白茅純束，有女如玉。
:舒而脫脫兮，無感我帨兮，無使尨也吠。</t>

<t>:《野有死麕》，三章：二章四句，一章三句。</t>

<t>:據魏源、王先謙的考證，這篇詩應當作於平王東遷之後不久。而作者則來自西畿（西周都城及附近區域）。
:麕，音君（Jun1）。即麞、獐。屬鹿科空齒鹿亞科。
:白茅：一種植物。今仍叫白茅。
:包：包裹，動詞。
:懷：思也。
:懷春：隱喻與男子相會。
:吉士：善士，男子的美稱。
:誘：誘導
:樸樕：按爾雅，即槲樕。櫟木。毛詩解作“小的樹木”
:純：屯的通假字。古時純、屯通假。
:純束：聚在一起而捆成一束。
:舒：按《說文》；舒，緩也。《毛詩傳》舒，徐也（緩慢）。
:脫脫：除毛詩以外，魯齊韓三家詩皆作“娧娧”，按《玉篇》娧（音蜕，tuì）；好貌（容貌美好）。此處本字為娧，脫為假字。
:感：三家詩皆作撼；以手取物。
:帨：shuì 佩巾。
:尨：音máng，狗。</t>
<a name="1.2.13"></a>
<h4>何彼襛矣</h4>
<t>=== 魯齊韓三家說 ===
言齊侯嫁女，以其母王姬始嫁之車遠送之。
<h4>毛詩序</h4>
<t>《何彼襛矣》，美王姬也。雖則王姬亦下嫁於諸侯，車服不繫其夫，下王后一等。猶執婦道，以成肅雝之德也。</t>

<t>:何彼穠矣，唐棣之華，曷不肅雝，王姬之車。
:何彼穠矣，華如桃李，平王之孫，齊侯之子。
:其釣維何，維絲伊緡，齊侯之子，平王之孫。</t>

<t>:《何彼穠矣》，三章，章四句。

<h5>註解</h5>
:何：驚歎詞。何其。
:穠：猶戎戎也。（《羣經治要》卷三）或作襛、茙。戎戎，形容大。此處作形容詞形容後面的唐棣之華。
:唐棣：栘也。（《羣經治要》卷三），一名常棣、棠棣、鬱李。今名鬱李。
:華：花。
:肅，敬也。（《羣經治要》卷三）
:雝，和也。（《羣經治要》卷三）
:曷，何也。（《羣經治要》卷三）
:車：按王先謙考證，此天子、大夫嫁娶時留車反馬之禮。女方嫁至男方時所乘之車，到達後歸屬於男方家庭，但所用之馬則要退還給女方。
:華如桃李：比喻鬱李的華茂盛如桃李一般。
:平：按鄭玄《毛詩傳》；平，正也。正王，正統的君主。此處非周平王。
:伊：同維。維、伊皆語詞，無意義。
:緡：魚線。釣魚用的線。</t>
<a name="1.2.14"></a>
<h4>騶虞</h4>
<t>鲁诗说
邵国之女所作也。古者圣王在上，君子在位，役不逾时，不失嘉会。内无怨女，外无旷夫。及周道衰微，礼义废弛，强凌弱，众暴寡，万民骚动，百姓愁苦；男怨于外，女伤其内，内外无主：内迫性情，外逼礼义，欲伤所谗，而不逢时，于是援琴而歌。驺虞；天子掌鸟兽官。
齐诗说
五范四軌，優得饒有，陳力就列，騶虞悅喜。騶虞，樂官備也。
毛詩序
《騶虞》，《詩經/鵲巢》之應也。《鵲巢》之化行，人倫既正，朝廷既治，天下純被文王之化，則庶類蕃殖，蒐田以時，仁如騶虞，則王道成也。</t>

<t>:彼茁者葭，壹發五豝，于嗟乎騶虞。
:彼茁者蓬，壹發五豵，于嗟乎騶虞。</t>

<t>:《騶虞》，二章，章三句。</t>

<t>*騶虞：按鲁、韩诗说，騶虞是为天子掌管鸟兽的官职。齐诗说：天子园林的守卫齐备。騶：或称“梁驺”，天子的用于狩猎的园林。虞：虞人，是守卫园林的职位。
*茁：刚从地里生长出来的样子
*葭：芦苇
*壹：即一。
*发：发射弓箭
*豝：音巴，母猪。
*一发五豝：指虞人驱赶五头猪以供天子狩猎。按王先谦注疏，这里不是指一次猎杀五头猪，而是只杀其中一头猪。
*于嗟乎：感叹词。
*蓬：蓬蒿
*豵：音宗，猪的三胞胎。</t>
<a name="1.3"></a><h3>邶風</h3>
<a name="1.3.1"></a>
<h4>柏舟</h4>

毛詩序：「《柏舟》，言仁而不遇也。<u>衞頃公</u>之時，仁人不遇，小人在側。」</t>

<t>汎彼柏舟，亦汎其流。耿耿不寐，如有隱憂。微我無酒，以敖以遊。</t>

<t>我心匪鑒，不可以茹。亦有兄弟，不可以據。薄言往愬，逢彼之怒。</t>

<t>我心匪石，不可轉也。我心匪席，不可卷也。威儀棣棣，不可選也。</t>

<t>憂心悄悄，慍于群小。覯閔既多，受侮不少。靜言思之，寤辟有摽。</t>

<t>日居月諸，胡迭而微？心之憂矣，如匪澣衣。靜言思之，不能奮飛！</t>
<a name="1.3.2"></a>
<h4>綠衣</h4>
<t>毛詩序：「《綠衣》，衞<u>莊姜</u>傷己也。妾上僭，夫人失位而作是詩也。」</t>

<t>:綠兮衣兮，綠衣黃裏，心之憂矣，曷維其已。
:綠兮衣兮，綠衣黃裳，心之憂矣，曷維其亡。
:綠兮絲兮，女所治兮，我思古人，俾無訧兮。
:絺兮綌兮，淒其以風，我思古人，實獲我心。</t>

<t>:《綠衣》，四章，章四句。</t>
<a name="1.3.3"></a>
<h4>燕燕</h4>
<t>毛詩序：「《燕燕》，衞<u>莊姜</u>送歸妾也。」</t>

<t>:燕燕于飛，差池其羽，之子于歸，遠送于野，瞻望弗及，泣涕如雨。
:燕燕于飛，頡之頏之，之子于歸，遠于將之，瞻望弗及，佇立以泣。
:燕燕于飛，下上其音，之子于歸，遠送于南，瞻望弗及，實勞我心。
:仲氏任只，其心塞淵，終溫且惠，淑慎其身，先君之思，以勗寡人。</t>

<t>:《燕燕》，四章，章六句。

<h5>註解</h5>
于：往</t>

<t>差池：長短不一</t>

<t>頡：向上飛 </t>

<t>頏：向下飛</t>

<t>佇：長久地站立</t>

<t>下上其音：下上，上下，古人習慣而已。下，指妹妹仲氏任。上，指父王。意謂父親亡，妹妹嫁人遠去，一樣音訊全無。</t>

<t>勗：勉勵，提醒</t>

<t>=詩意=</t>

<t>此詩為諸侯王送別妹妹嫁人的詩。詩以燕子（有可能不是燕子）長滿羽毛飛走，帶出妹妹長大了要遠嫁。這諸侯王不惜遠送妹妹，及至瞻望弗及才離去，可見他對妹妹感情之深。詩的第三句作者道出自己的父親和妹妹一樣，會永遠離開自己，音訊全無，帶出悲上加悲的殘酷現實對他的困擾和令他很苦惱。最後一句回想起妹妹的賢良淑德，臨走時亦不忘提醒自己不要忘記先王的家業，要治理好國家。
</t>
<a name="1.3.4"></a>
<h4>日月</h4>
<t>毛詩序：「《日月》，衞<u>莊姜</u>傷己也。遭<u>州吁</u>之難，傷己不見荅於先君，以至困窮之詩也。」
:日居月諸，照臨下土，乃如之人兮，逝不古處，胡能有定，寧不我顧。
:日居月諸，下土是冒，乃如之人兮，逝不相好，胡能有定，寧不我報。
:日居月諸，出自東方，乃如之人兮，德音無良，胡能有定，俾也可忘。
:日居月諸，東方自出，父兮母兮，畜我不卒，胡能有定，報我不述。</t>

<t>:《日月》，四章，章六句。</t>
<a name="1.3.5"></a>
<h4>終風</h4>
<t>毛詩序：「《終風》，衞<u>莊姜</u>傷己也。遭<u>州吁</u>之暴，見侮慢而不能正也。」</t>

<t>:終風且暴，顧我則笑，謔浪笑敖，中心是悼。
:終風且霾，惠然肯來，莫往莫來，悠悠我思。
:終風且曀，不日有曀，寤言不寐，願言則嚏。
:曀曀其陰，虺虺其靁，寤言不寐，願言則懷。</t>

<t>:《終風》，四章，章四句。
</t>
<a name="1.3.6"></a>
<h4>擊鼓</h4>
<t>齊詩說
擊鼓合戰，士怯叛亡，威令不行，敗我成功。</t>

<t>毛詩序
《擊鼓》，怨<u>州吁</u>也。衞<u>州吁</u>用兵暴亂，使<u>公孫文仲</u>將而平<u>陳</u>與<u>宋</u>，國人怨其勇而無禮也。</t>

<t>:擊鼓其鏜，踴躍用兵，土國城漕，我獨南行。
:從孫子仲，平陳與宋，不我以歸，憂心有忡。
:爰居爰處，爰喪其馬，于以求之，于林之下。
:死生契闊，與子成說，執子之手，與子偕老。
:于嗟闊兮，不我活兮，于嗟洵兮，不我信兮。</t>

<t>:《擊鼓》，五章，章四句。
</t>
<a name="1.3.7"></a>
<h4>凱風</h4>
<t>毛詩序：「《凱風》，美孝子也。<u>衞</u>之淫風流行，雖有七子之母，猶不能安其室，故美七子能盡其孝道，以慰其母心，而成其志爾。」
:凱風自南，吹彼棘心，棘心夭夭，母氏劬勞。
:凱風自南，吹彼棘薪，母氏聖善，我無令人。
:爰有寒泉，在浚之下，有子七人，母氏勞苦。
:睍睆黃鳥，載好其音，有子七人，莫慰母心。</t>

<t>:《凱風》，四章，章四句。</t>

<t>1.  凱風:和暧的風。一說南風,夏天的風。
2.  棘心:酸棗樹的幼苖
3.  夭夭:樹木嫰壯貌,形容棘心之茁壯
4.  棘薪:《詩經》:「棘薪,喻子之成立。」指成長到可以當柴燒的酸棗樹。
5.  聖善:明理而有美德
6.  令:善
7.  爰:普通话音（原），音（緩）。指何處:一說發語詞,無義。
8.  浚:衛國地名
9.  睍睆:普通话音（现缓），音（演碗）【jiin5 wun2】指清和宛轉的鳥鳴聲。一說美麗,好看。
10. 載:傳載,載送。
</t>
<a name="1.3.8"></a>
<h4>雄雉</h4>
<t>毛詩序：「《雄雉》，刺<u>衞宣公</u>也。淫亂不恤國事，軍旅數起，大夫久役，男女怨曠，國人患之而作是詩。」
:雄雉于飛，泄泄其羽，我之懷矣，自詒伊阻。
:雄雉于飛，下上其音，展矣君子，實勞我心。
:瞻彼日月，悠悠我思，道之云遠，曷云能來。
:百爾君子，不知德行，不忮不求，何用不臧。</t>

<t>:《雄雉》，四章，章四句。</t>
<a name="1.3.9"></a>
<h4>匏有苦葉</h4>
<t>毛詩序：「《匏有苦葉》，刺<u>衞宣公</u>也。公與夫人並為淫亂。」
:匏有苦葉，濟有深涉，深則厲，淺則揭。
:有瀰濟盈，有鷕雉鳴，濟盈不濡軓，雉鳴求其牡。
:雝雝鳴鴈，旭日始旦，士如歸妻，迨冰未泮。
:招招舟子，人涉卬否，人涉卬否，卬須我友。</t>

<t>:《匏有苦葉》，四章，章四句。
</t>
<a name="1.3.10"></a>
<h4>谷風</h4>
<t>毛詩序：「《谷風》，刺夫婦失道也。<u>衞</u>人化其上，淫於新昏，而棄其舊室。夫婦離絕，國俗傷敗焉。」
:習習谷風，以陰以雨。黽勉同心，不宜有怒。
:采葑采菲，無以下體？德音莫違，及爾同死。</t>

<t>:行道遲遲，中心有違。不遠伊邇，薄送我畿。
:誰謂荼苦，其甘如薺。宴爾新昏，如兄如弟。</t>

<t>:涇以渭濁，湜湜其沚。宴爾新昏，不我屑以。
:毋逝我梁，毋發我笱。我躬不閱，遑恤我後。</t>

<t>:就其深矣，方之舟之。就其淺矣，泳之游之。
:何有何亡，黽勉求之。凡民有喪，匍匐救之。</t>

<t>:不我能慉，反以我為讎。既阻我德，賈用不售。
:昔育恐育鞫，及爾顛覆。既生既育，比予于毒。</t>

<t>:我有旨蓄，亦以御冬。宴爾新昏，以我御窮。
:有洸有潰，既詒我肄。不念昔者，伊余來塈。</t>

<t>:《谷風》，六章，章八句。
</t>
<a name="1.3.11"></a>
<h4>式微</h4>
<t>毛詩序：「《式微》，<u>黎侯</u>寓于<u>衞</u>，其臣勸以歸也。」
:式微式微，胡不歸？微君之故，胡為乎中露？
:式微式微，胡不歸？微君之躬，胡為乎泥中？</t>

<t>:《式微》，二章，章四句。</t>

<t>*式：发声词，无意义。
*微：微小。
*式微式微：按鲁诗，即微乎其微。十分渺小、卑贱。
*胡不归：何不归去？
*微君之故：此处微字作“非”解。即“若非因为君的缘故”
*中露：倒桩，即露中。此处露为路的通假字。即路中。</t>
<a name="1.3.12"></a>
<h4>旄丘</h4>
<t>毛詩序：「《旄丘》，責<u>衞伯</u>也。狄人迫逐<u>黎侯</u>，<u>黎侯</u>寓于<u>衞</u>，<u>衞</u>不能脩方伯連率之職，<u>黎</u>之臣子以責於<u>衞</u>也。」</t>

<t>:旄丘之葛兮，何誕之節兮，叔兮伯兮，何多日也。
:何其處也，必有與也，何其久也，必有以也。
:狐裘蒙戎，匪車不東，叔兮伯兮，靡所與同。
:瑣兮尾兮，流離之子，叔兮伯兮，褎如充耳。</t>

<t>:《旄丘》，四章，章四句。</t>
<a name="1.3.13"></a>
<h4>簡兮</h4>
<t>毛詩序：「《簡兮》，刺不用賢也。<u>衞</u>之賢者仕於伶官，皆可以承事王者也。」
:簡兮簡兮，方將萬舞，日之方中，在前上處，碩人俁俁，公庭萬舞。
:有力如虎，執轡如組，左手執籥，右手秉翟，赫如渥赭，公言錫爵。
:山有榛，隰有苓，云誰之思，西方美人，彼美人兮，西方之人兮。</t>

<t>:《簡兮》，三章，章六句。
</t>
<a name="1.3.14"></a>
<h4>泉水</h4>
<t>毛詩序：「《泉水》，<u>衞</u>女思歸也。嫁於諸侯，父母終，思歸寧而不得，故作是詩以自見也。」
:毖彼泉水，亦流于淇，有懷于衞，靡日不思，孌彼諸姬，聊與之謀。
:出宿于泲，飲餞于禰，女子有行，遠父母兄弟，問我諸姑，遂及伯姊。
:出宿于干，飲餞于言，載脂載舝，還車言邁，遄臻于衞，不瑕有害。
:我思肥泉，茲之永歎，思須與漕，我心悠悠，駕言出遊，以寫我憂。</t>

<t>:《泉水》，四章，章六句。
</t>
<a name="1.3.15"></a>
<h4>北門</h4>
<t>毛詩序：「《北門》，刺仕不得志也。言<u>衞</u>之忠臣不得其志爾。」
:出自北門，憂心殷殷，終窶且貧，莫知我艱，已焉哉，天實為之，謂之何哉。
:王事適我，政事一埤益我，我入自外，室人交徧讁我，已焉哉，天實為之，謂之何哉。
:王事敦我，政事一埤遺我，我入自外，室人交徧摧我，已焉哉，天實為之，謂之何哉。</t>

<t>:《北門》，三章，章七句。
</t>
<a name="1.3.16"></a>
<h4>北風</h4>
<t>毛詩序：「《北風》，刺虐也。<u>衞國</u>並為威虐，百姓不親，莫不相攜持而去焉。」
:北風其涼，雨雪其雱，惠而好我，攜手同行，其虛其邪，既亟只且。
:北風其喈，雨雪其霏，惠而好我，攜手同歸，其虛其邪，既亟只且。
:莫赤匪狐，莫黑匪烏，惠而好我，攜手同車，其虛其邪，既亟只且。</t>

<t>:《北風》，三章，章六句。


吹來的北風多冷啊，落下的雪多盛啊，愛我的好朋友，跟我一起走吧! 走的速度太慢了嗎? 唉，已經很快了!</t>

<t>吹來的北風多麼疾厲啊，落下來的雪多厚啊，愛我的好朋友，跟我一起去美好的地方吧! 走的速度太慢了嗎? 唉，已經很快了!</t>

<t>沒有黃褐色的皮，就不會是狐狸；沒有黑色的羽毛，就不會是烏鴉。愛我的朋友，跟我一起上車走吧! 走的速度太慢了嗎? 唉，已經很快了!</t>

<t>(轉載自聯合報)</t>
<a name="1.3.17"></a>
<h4>靜女</h4>
<t>毛詩序：「《靜女》，刺時也。<u>衞</u>君無道，夫人無德。」
:靜女其姝，俟我於城隅，愛而不見，搔首踟躕。<ref>「愛」，通“薆”，躲藏。</ref>
:靜女其孌，貽我彤管，彤管有煒，說懌女美。
:自牧歸荑，洵美且異，匪女之為美，美人之貽。<ref>「歸荑」，讀如“饋提”。「歸」，通“饋”，贈送。「荑」，茅的嫩芽。</ref>

:《靜女》，三章，章四句。
</t>
<a name="1.3.18"></a>
<h4>新臺</h4>
<t>毛詩序：「《新臺》，刺<u>衞宣公</u>也，納伋之妻，作新臺于河上而要之。國人惡之，而作是詩也。」
:新臺有泚，河水瀰瀰，燕婉之求，蘧篨不鮮。
:新臺有洒，河水浼浼，燕婉之求，蘧篨不殄。
:魚網之設，鴻則離之，燕婉之求，得此戚施。</t>

<t>:《新臺》，三章，章四句。
</t>
<a name="1.3.19"></a>
<h4>二子乘舟</h4>
<t>毛詩序：「《二子乘舟》，思<u>伋</u>、<u>壽</u>也。<u>衞宣公</u>之二子，爭相為死，國人傷而思之，作是詩也。」
:二子乘舟，汎汎其景，願言思子，中心養養。
:二子乘舟，汎汎其逝，願言思子，不瑕有害。</t>

<t>:《二子乘舟》，二章，章四句。
</t>
<a name="1.4"></a><h3>鄘風</h3>
<a name="1.4.1"></a>
<h4>柏舟</h4>
<t>毛詩序：「《柏舟》，䘙世子<u>共伯</u>早死，其妻守節，父母欲奪而嫁之，誓而弗許，作此詩。」</t>

<t>:汎彼柏舟，在彼中河，髧彼兩髦，實維我儀，之死矢靡它，母也天只，不諒人只。
:汎彼柏舟，在彼河側，髧彼兩髦，實維我特，之死矢靡慝，母也天只，不諒人只。</t>

<t>:《柏舟》，二章，章七句。
</t>
<a name="1.4.2"></a>
<h4>牆有茨</h4>
<t>毛詩序：「《牆有茨》，<u>衞</u>人刺其上也。<u>公子頑</u>通乎君母，國人疾之，而不可道也。」
:牆有茨，不可埽也，中冓之言，不可道也，所可道也，言之醜也。
:牆有茨，不可襄也，中冓之言，不可詳也，所可詳也，言之長也。
:牆有茨，不可束也，中冓之言，不可讀也，所可讀也，言之辱也。</t>

<t>:《牆有茨》，三章，章六句。</t>
<a name="1.4.3"></a>
<h4>君子偕老</h4>
<t>毛詩序：「《君子偕老》，刺<u>衞</u>夫人也。夫人淫亂，失事君子之道，故陳人君之德，服飾之盛，宜與君子偕老也。」
:君子偕老，副笄六珈，委委佗佗，如山如河，象服是宜，子之不淑，云如之何。
:玼兮玼兮，其之翟也，鬒髮如雲，不屑髢也，玉之瑱也，象之揥也，揚且之晳也，胡然而天也，胡然而帝也。
:瑳兮瑳兮，其之展也，蒙彼縐絺，是紲袢也，子之清揚，揚且之顏也，展如之人兮，邦之媛也。</t>

<t>:《君子偕老》，三章：一章七句，一章九句，一章八句。

<h5>註解</h5>
:呂氏曰：「首章之末云『子之不淑，云如之何』，責之也；二章之末云『胡然而天也，胡然而帝也』，問之也；三章之末云『展如之人兮，邦之媛也』，惜之也。辭益惋而意益深矣。」
</t>
<a name="1.4.4"></a>
<h4>桑中</h4>
<t>毛詩序：「《桑中》，刺奔也，<u>衞</u>之公室淫亂，男女相奔，至于世族在位，相竊妻妾，期於幽遠，政散民流，而不可止。」
:爰采唐矣，沬之鄉矣，云誰之思，美孟姜矣，期我乎桑中，要我乎上宮，送我乎淇之上矣。
:爰采麥矣，沬之北矣，云誰之思，美孟弋矣，期我乎桑中，要我乎上宮，送我乎淇之上矣。
:爰采葑矣，沬之東矣，云誰之思，美孟庸矣，期我乎桑中，要我乎上宮，送我乎淇之上矣。</t>

<t>:《桑中》，三章，章七句。</t>
<a name="1.4.5"></a>
<h4>鶉之奔奔</h4>
<t>毛詩序：「《鶉之奔奔》，刺<u>衞</u><u>宣姜</u>也。<u>衞</u>人以為<u>宣姜</u>鶉鵲之不若也。」
:鶉之奔奔，鵲之彊彊，人之無良，我以為兄。
:鵲之彊彊，鶉之奔奔，人之無良，我以為君。</t>

<t>:《鶉之奔奔》，二章，章四句。</t>
<a name="1.4.6"></a>
<h4>定之方中</h4>
<t>毛詩序：「《定之方中》，美<u>衞文公</u>也。<u>衞</u>為狄所滅，東徙渡河，野處<u>漕邑</u>。<u>齊桓公</u>攘戎狄而封之。<u>文公</u>徙居<u>楚丘</u>，始建城市而營宮室，得其時制，百姓說之，國家殷富焉。」
:定之方中，作于楚宮，揆之以日，作于楚室，樹之榛栗，椅桐梓漆，爰伐琴瑟。
:升彼虛矣，以望楚矣，望楚與堂，景山與京，降觀于桑，卜云其吉，終然允臧。
:靈雨既零，命彼倌人，星言夙駕，說于桑田，匪直也人，秉心塞淵，騋牝三千。</t>

<t>:《定之方中》，三章，章七句。</t>
<a name="1.4.7"></a>
<h4>蝃蝀</h4>
<t>毛詩序：「《蝃蝀》，止奔也。<u>衞文公</u>能以道化其民，淫奔之恥，國人不齒也。」
:蝃蝀在東，莫之敢指，女子有行，遠父母兄弟。
:朝隮于西，崇朝其雨，女子有行，遠兄弟父母。
:乃如之人也，懷昏姻也，大無信也，不知命也。</t>

<t>:《蝃蝀》，三章，章四句。</t>
<a name="1.4.8"></a>
<h4>相鼠</h4>
<t>毛詩序：「《相鼠》，刺無禮也。<u>衞文公</u>能正其羣臣而刺在位，承先君之化，無禮儀也。」
:相鼠有皮，人而無儀，人而無儀，不死何為。
:相鼠有齒，人而無止，人而無止，不死何俟。
:相鼠有體，人而無禮，人而無禮，胡不遄死。</t>

<t>:《相鼠》，三章，章四句。</t>
<a name="1.4.9"></a>
<h4>干旄</h4>
<t>毛詩序：「《干旄》，美好善也。<u>衞文公</u>臣子多好善賢者，樂告以善道也。」
:孑孑干旄，在浚之郊，素絲紕之，良馬四之，彼姝者子，何以畀之。
:孑孑干旟，在浚之都，素絲組之，良馬五之，彼姝者子，何以予之。
:孑孑干旌，在浚之城，素絲祝之，良馬六之，彼姝者子，何以告之。</t>

<t>:《干旄》，三章，章六句。</t>
<a name="1.4.10"></a>
<h4>載馳</h4>
<t>毛詩序：「《載馳》，<u>許穆</u>夫人作也。閔其宗國顛覆，自傷不能救也，<u>衞懿公</u>為狄人所滅，國人分散，露於<u>漕邑</u>，<u>許穆</u>夫人閔<u>衞</u>之亡，傷<u>許</u>之小，力不能救，思歸唁其兄，又義不得，故賦是詩也。」
:載馳載驅，歸唁衞侯，驅馬悠悠，言至于漕，大夫跋涉，我心則憂。
:既不我嘉，不能旋反，視爾不臧，我思不遠。
:既不我嘉，不能旋濟，視爾不臧，我思不閟。
:陟彼阿丘，言采其蝱，女子善懷，亦各有行，許人尤之，衆穉且狂。
:我行其野，芃芃其麥，控于大邦，誰因誰極，大夫君子，無我有尤，百爾所思，不如我所之。</t>

<t>:《載馳》五章：一章六句，二章四句，一章六句，一章八句。
</t>
<a name="1.5"></a><h3>衛風</h3>
<a name="1.5.1"></a>
<h4>淇奧</h4>
<t>毛詩序：「《淇奧》，美<u>武公</u>之德也。有文章，又能聽其規諫，以禮自防，故能入相于<u>周</u>，美而作是詩也。」
:瞻彼淇奧，綠竹猗猗，有匪君子，如切如磋，如琢如磨，瑟兮僩兮，赫兮咺兮，有匪君子，終不可諼兮。
:瞻彼淇奧，綠竹青青，有匪君子，充耳琇瑩，會弁如星，瑟兮僩兮，赫兮咺兮，有匪君子，終不可諼兮。
:瞻彼淇奧，綠竹如簀，有匪君子，如金如錫，如圭如璧，寬兮綽兮，倚重較兮，善戲謔兮，不為虐兮。</t>

<t>:《淇奧》，三章，章九句。</t>
<a name="1.5.2"></a>
<h4>考槃</h4>
<t>毛詩序：「《考槃》，刺<u>莊公</u>也。不能繼先公之業，使賢者退而窮處。」
:考槃在澗，碩人之寬，獨寐寤言，永矢弗諼。
:考槃在阿，碩人之薖，獨寐寤歌，永矢弗過。
:考槃在陸，碩人之軸，獨寐寤宿，永矢弗告。</t>

<t>:《考槃》，三章，章四句。</t>
<a name="1.5.3"></a>
<h4>碩人</h4>
<t>毛詩序：「《碩人》，閔<u>莊姜</u>也。<u>莊公</u>惑於嬖妾，使驕上僭，<u>莊姜</u>賢而不荅，終以無子，國人閔而憂之。」
:碩人其頎，衣錦褧衣，齊侯之子，衛侯之妻，東宮之妹，邢侯之姨，譚公維私。
:手如柔荑，膚如凝脂，領如蝤蠐，齒如瓠犀，螓首蛾眉，巧笑倩兮，美目盻兮。
:碩人敖敖，說于農郊，四牡有驕，朱幩鑣鑣，翟茀以朝，大夫夙退，無使君勞。
:河水洋洋，北流活活，施罛濊濊，鱣鮪發發，葭菼揭揭，庶姜孽孽，庶士有朅。</t>

<t>:《碩人》，四章，章七句。</t>
<a name="1.5.4"></a>
<h4>氓</h4>
<t>毛詩序：「《氓》，刺時也。<u>宣公</u>之時，禮義消亡，淫風大行，男女無別，遂相奔誘。華落色衰，復相棄背，或乃困而自悔，喪其妃耦，故序其事以風焉。美反正，刺淫{{另|泆|佚}}也。」
:氓之蚩蚩，抱布貿絲。匪來貿絲，來即我謀。送子涉淇，至于頓丘。匪我愆期，子無良媒。將子無怒，秋以為期。
:乘彼垝垣，以望復關。不見復關，泣涕漣漣。既見復關，載笑載言。爾卜爾筮，體無咎言。以爾車來，以我賄遷。
:桑之未落，其葉沃若。于嗟鳩兮，無食桑葚。于嗟女兮，無與士耽。士之耽兮，猶可說也。女之耽兮，不可說也。
:桑之落矣，其黃而隕。自我徂爾，三歲食貧。淇水湯湯，漸車帷裳。女也不爽，士貳其行。士也罔極，二三其德。
:三歲為婦，靡室勞矣。夙興夜寐，靡有朝矣。言既遂矣，至于暴矣。兄弟不知，咥其笑矣。靜言思之，躬自悼矣。
:及爾偕老，老使我怨。淇則有岸，隰則有泮。總角之宴，言笑晏晏。信誓旦旦，不思其反。反是不思，亦已焉哉。</t>

<t>:《氓》，六章，章十句。
</t>
<a name="1.5.5"></a>
<h4>竹竿</h4>
<t>毛詩序：「《竹竿》，<u>衞</u>女思歸也。適異國而不見荅，思而能以禮者也。」
:籊籊竹竿，以釣于淇，豈不爾思，遠莫致之。
:泉源在左，淇水在右，女子有行，遠兄弟父母。
:淇水在右，泉源在左，巧笑之瑳，佩玉之儺。
:淇水滺滺，檜楫松舟，駕言出遊，以寫我憂。</t>

<t>:《竹竿》，四章，章四句。</t>
<a name="1.5.6"></a>
<h4>芄蘭</h4>
<t>毛詩序：「《芄蘭》，刺<u>惠公</u>也。驕而無禮，大夫刺之。」
:芄蘭之支，童子佩觿，雖則佩觿，能不我知，容兮遂兮，垂帶悸兮。
:芄蘭之葉，童子佩韘，雖則佩韘，能不我甲，容兮遂兮，垂帶悸兮。</t>

<t>:《芄蘭》，二章，章六句。</t>
<a name="1.5.7"></a>
<h4>河廣</h4>
<t>毛詩序：「《河廣》，<u>宋襄公</u>母歸于<u>衞</u>，思而不止，故作是詩也。」
:誰謂河廣，一葦杭之，誰謂宋遠，跂予望之。
:誰謂河廣，曾不容刀，誰謂宋遠，曾不崇朝。</t>

<t>:《河廣》，二章，章四句。

<h5>註解</h5>
誰說黃河寬又廣？  一只葦筏可渡航。 
誰說宋國路遙遠？   蹄起腳尖可眺望。  
誰說黃河寬又廣？ 一條小船容不下。 
誰說宋國路遙遠？  一個上午可走到。</t>
<a name="1.5.8"></a>
<h4>伯兮</h4>
<t>毛詩序：「《伯兮》，刺時也。言君子行役，為王前驅，過時而不反焉。」
:伯兮朅兮，邦之桀兮。伯也執殳，爲王前驅。
:自伯之東，首如飛蓬。豈無膏沐？誰適爲容！
:其雨其雨，杲杲出日。願言思伯，甘心首疾。
:焉得諼草？言樹之背。願言思伯。使我心痗。</t>

<t>:《伯兮》，四章，章四句。
</t>
<a name="1.5.9"></a>
<h4>有狐</h4>
<t>毛詩序：「《有狐》，刺時也。<u>衞</u>之男女失時，喪其妃耦焉，古者國有凶荒，則殺禮而多昏，會男女之無夫家者，所以育人民也。」
:有狐綏綏，在彼淇梁，心之憂矣，之子無裳。
:有狐綏綏，在彼淇厲，心之憂矣，之子無帶。
:有狐綏綏，在彼淇側，心之憂矣，之子無服。</t>

<t>:《有狐》，三章，章四句。</t>
<a name="1.5.10"></a>
<h4>木瓜</h4>
<t>毛詩序：「《木瓜》，美齊桓公也。衞國有狄人之敗，出處于漕，齊桓公救而封之，遺之車馬器服焉，衞人思之，欲厚報之，而作是詩也。」</t>

<t>投我以木瓜，報之以瓊琚，匪報也，永以為好也。
投我以木桃，報之以瓊瑤，匪報也，永以為好也。
投我以木李，報之以瓊玖，匪報也，永以為好也。</t>

<t>:《木瓜》，三章，章四句。


瓊琚:赤玉做的珮飾
瓊瑤:精美的玉石
瓊玖:黑色的玉


毛詩序：「《黍離》，閔<u>宗周</u>也。<u>周</u>大夫行役，至于<u>宗周</u>，過故宗廟宮室，盡為禾黍。閔<u>周</u>室之顛覆，彷徨不忍去而作是詩也。」
</t>
<a name="1.6"></a><h3>王風</h3>
<a name="1.6.1"></a>
<h4>黍離</h4>
<t>:彼黍離離，彼稷之苗。行邁靡靡，中心搖搖。知我者，謂我心憂，不知我者，謂我何求。悠悠蒼天，此何人哉！
:彼黍離離，彼稷之穗。行邁靡靡，中心如醉。知我者，謂我心憂，不知我者，謂我何求。悠悠蒼天，此何人哉！
:彼黍離離，彼稷之實。行邁靡靡，中心如噎。知我者，謂我心憂，不知我者，謂我何求。悠悠蒼天，此何人哉！</t>

<t>:《黍離》，三章，章十句。

<h5>註解</h5>
</t>
<a name="1.6.2"></a>
<h4>君子于役</h4>
<t>毛詩序：「《君子于役》，刺<u>平王</u>也。君子行役無期度，大夫思其危難以風焉」
:君子于役，不知其期。曷至哉？雞棲于塒，日之夕矣，羊牛下來。君子于役，如之何勿思！
:君子于役，不日不月。曷其有佸？雞棲于桀，日之夕矣，羊牛下括。君子于役，苟無飢渴。</t>

<t>:《君子于役》，二章，章八句。</t>
<a name="1.6.3"></a>
<h4>君子陽陽</h4>
<t>毛詩序：「《君子陽陽》，閔<u>周</u>也。君子遭亂，相招為祿仕，全身遠害而已。」
:君子陽陽，左執簧，右招我由房。其樂只且。
:君子陶陶，左執翿，右招我由敖。其樂只且。</t>

<t>《君子陽陽》，二章，章四句。
</t>
<a name="1.6.4"></a>
<h4>揚之水</h4>
<t>毛詩序：「《揚之水》，刺<u>平王</u>也。不撫其民，而遠屯戍于母家，<u>周</u>人怨思焉。」
:揚之水，不流束薪。彼其之子，不與我戍申。懷哉懷哉！曷月予還歸哉！
:揚之水，不流束楚。彼其之子，不與我戍甫。懷哉懷哉！曷月予還歸哉！
:揚之水，不流束蒲。彼其之子，不與我戍許。懷哉懷哉！曷月予還歸哉！</t>

<t>:《揚之水》，三章，章六句。
</t>
<a name="1.6.5"></a>
<h4>中谷有蓷</h4>
<t>毛詩序：「《中谷有蓷》，閔<u>周</u>也。夫婦日以衰薄，凶年饑饉，室家相棄爾。」
:中谷有蓷，暵其乾矣。有女仳離，嘅其嘆矣。嘅其嘆矣！遇人之艱難矣！
:中谷有蓷，暵其脩矣。有女仳離，條其歗矣。條其歗矣！遇人之不淑矣！
:中谷有蓷，暵其濕矣。有女仳離，啜其泣矣。啜其泣矣！何嗟及矣！</t>

<t>:《中谷有蓷》，三章，章六句。
</t>
<a name="1.6.6"></a>
<h4>兔爰</h4>
<t>毛詩序：「《兔爰》，閔<u>周</u>也。<u>桓王</u>失信，諸侯背叛，構怨連禍，王師傷敗，君子不樂其生焉。」
:有兔爰爰，雉離于羅。我生之初，尚無為。我生之後，逢此百罹，尚寐無吪？
:有兔爰爰，雉離于罦。我生之初，尚無造。我生之後，逢此百憂，尚寐無覺？
:有兔爰爰，雉離于罿。我生之初，尚無庸。我生之後，逢此百凶，尚寐無聦！</t>

<t>:《兔爰》，三章，章七句。</t>
<a name="1.6.7"></a>
<h4>葛藟</h4>
<t>毛詩序：「《葛藟》，王族刺<u>平王</u>也。<u>周</u>室道衰，棄其九族焉。」
:緜緜葛藟，在河之滸。終遠兄弟，謂他人父。謂他人父，亦莫我顧。
:緜緜葛藟，在河之涘。終遠兄弟，謂他人母。謂他人母，亦莫我有。
:緜緜葛藟，在河之漘。終遠兄弟，謂他人昆。謂他人昆，亦莫我聞。</t>

<t>:《葛藟》，三章，章六句。</t>
<a name="1.6.8"></a>
<h4>采葛</h4>
<t>毛詩序：「《采葛》，懼讒也。」
:彼采葛兮，一日不見，如三月兮。
:彼采蕭兮，一日不見，如三秋兮。
:彼采艾兮，一日不見，如三歲兮。</t>

<t>:《采葛》，三章，章三句。</t>
<a name="1.6.9"></a>
<h4>大車</h4>
<t>毛詩序：「《大車》，刺<u>周</u>大夫也。禮義陵遲，男女淫奔，故陳古以刺今，大夫不能聽男女之訟焉。」
:大車檻檻，毳衣如菼。豈不爾思，畏子不敢。
:大車啍啍，毳衣如璊。豈不爾思，畏子不奔。
:穀則異室，死則同穴。謂予不信，有如皦日。</t>

<t>:《大車》，三章，章四句。</t>
<a name="1.6.10"></a>
<h4>丘中有麻</h4>
<t>毛詩序：「《丘中有麻》，思賢也。<u>莊王</u>不明，賢人放逐，國人思之而作是詩也。」
:丘中有麻，彼留子嗟。彼留子嗟，將其來施施。
:丘中有麥，彼留子國。彼留子國，將其來食。
:丘中有李，彼留之子。彼留之子，貽我佩玖。</t>

<t>:《丘中有麻》，三章，章四句。
</t>
<a name="1.7"></a><h3>鄭風</h3>
<a name="1.7.1"></a>
<h4>緇衣</h4>
<t>毛詩序：「《緇衣》，美<u>武公</u>也。父子並為<u>周</u>司徒，善於其職，國人宜之，故美其德，以明有國善善之功焉。」
:緇衣之宜兮，敝予又改為兮。適子之館兮，還予授子之粲兮。
:緇衣之好兮，敝予又改造兮。適子之館兮，還予授子之粲兮。
:緇衣之蓆兮，敝予又改作兮。適子之館兮，還予授子之粲兮。</t>

<t>:《緇衣》，三章，章四句。</t>
<a name="1.7.2"></a>
<h4>將仲子</h4>
<t>毛詩序：「《將仲子》，刺<u>莊公</u>也。不勝其母以害其弟，弟叔失道而公弗制，<u>祭仲</u>諫而公弗聽，小不忍以致大亂焉。」
:將仲子兮，無踰我里，無折我樹杞。豈敢愛之？畏我父母。仲可懷也，父母之言，亦可畏也。
:將仲子兮，無踰我牆，無折我樹桑。豈敢愛之？畏我諸兄。仲可懷也，諸兄之言，亦可畏也。
:將仲子兮，無踰我園，無折我樹檀。豈敢愛之？畏人之多言。仲可懷也，人之多言，亦可畏也！</t>

<t>:《將仲子》，三章，章八句。</t>
<a name="1.7.3"></a>
<h4>叔于田</h4>
<t>毛詩序：「《叔于田》，刺<u>莊公</u>也。<u>叔</u>處于<u>京</u>，繕甲治兵，以出于田，國人說而歸之。」
:叔于田，巷無居人。豈無居人，不如叔也。洵美且仁。
:叔于狩，巷無飲酒。豈無飲酒，不如叔也。洵美且好。
:叔適野，巷無服馬。豈無服馬，不如叔也。洵美且武。</t>

<t>:《叔于田》，三章，章五句。
</t>
<a name="1.7.4"></a>
<h4>大叔于田</h4>
<t>毛詩序：「《大叔于田》，刺<u>莊公</u>也。<u>叔</u>多才而好勇，不義而得衆也。」
:叔于田，乘乘馬。執轡如組，兩驂如舞。叔在藪，火烈具舉，襢裼暴虎，獻于公所。將叔無狃，戒其傷女。
:叔于田，乘乘黃。兩服上襄，兩驂鴈行。叔在藪，火烈具揚。叔善射忌，又良御忌，抑磬控忌，抑縱送忌。
:叔于田，乘乘鴇。兩服齊首，兩驂如手。叔在藪，火烈具阜。叔馬慢忌，叔發罕忌，抑釋掤忌，抑鬯弓忌。</t>

<t>:《大叔于田》，三章，章十句。
</t>
<a name="1.7.5"></a>
<h4>清人</h4>
<t>毛詩序：「《清人》，刺<u>文公</u>也。<u>高克</u>好利而不顧其君，<u>文公</u>惡而欲遠之。不能，使<u>高克</u>將兵而禦狄于竟。陳其師旅，翱翔<u>河</u>上，久而不召，衆散而歸。<u>高克</u>奔<u>陳</u>。<u>公子素</u>惡<u>高克</u>，進之不以禮，<u>文公</u>退之不以道，危國亡師之本。故作是詩也。」
:清人在彭，駟介旁旁。二矛重英，河上乎翱翔。
:清人在消，駟介麃麃。二矛重喬，河上乎逍遙。
:清人在軸，駟介陶陶。左旋右抽，中軍作好。</t>

<t>:《清人》，三章，章四句。
</t>
<a name="1.7.6"></a>
<h4>羔裘</h4>
<t>毛詩序：「《羔裘》，刺朝也。言古之君子，以風其朝焉。」
:羔裘如濡，洵直且侯。彼其之子，舍命不渝。
:羔裘豹飾，孔武有力。彼其之子，邦之司直。
:羔裘晏兮，三英粲兮。彼其之子，邦之彥兮。</t>

<t>:《羔裘》，三章，章四句。
</t>
<a name="1.7.7"></a>
<h4>遵大路</h4>
<t>毛詩序：「《遵大路》，思君子也。<u>莊公</u>失道，君子去之，國人思望焉。」
:遵大路兮，摻執子之袪兮。無我惡兮，不寁故也。
:遵大路兮，摻執子之手兮。無我魗兮，不寁好也。</t>

<t>:《遵大路》，二章，章四句。
</t>
<a name="1.7.8"></a>
<h4>女曰鷄鳴</h4>
<t>毛詩序：「《女曰鷄鳴》，刺不說德也。陳古義以刺今，不說德而好色也。」
:女曰鷄鳴，士曰昧旦。子興視夜，明星有爛。將翱將翔，弋鳧與鴈。
:弋言加之，與子宜之。宜言飲酒，與子偕老。琴瑟在御，莫不靜好。
:知子之來之，雜佩以贈之。知子之順之，雜佩以問之。知子之好之，雜佩以報之。</t>

<t>:《女曰鷄鳴》，三章，章六句。
</t>
<a name="1.7.9"></a>
<h4>有女同車</h4>
<t>毛詩序：「《有女同車》，刺<u>忽</u>也。<u>鄭</u>人刺<u>忽</u>之不昏于<u>齊</u>。太子<u>忽</u>嘗有功于<u>齊</u>，<u>齊侯</u>請妻之，<u>齊</u>女賢而不取，卒以無大國之助，至於見逐，故國人刺之。」
:有女同車，顏如舜華，將翱將翔，佩玉瓊琚，彼美孟姜，洵美且都。
:有女同行，顏如舜英，將翱將翔，佩玉將將，彼美孟姜，德音不忘。</t>

<t>:《有女同車》，二章，章六句。
</t>
<a name="1.7.10"></a>
<h4>山有扶蘇</h4>
<t>毛詩序：「《山有扶蘇》，刺<u>忽</u>也。所美非美然。」
:山有扶蘇，隰有荷華。不見子都，乃見狂且。
:山有喬松，隰有游龍。不見子充，乃見狡童。</t>

<t>:《山有扶蘇》，二章，章四句。
</t>
<a name="1.7.11"></a>
<h4>蘀兮</h4>
<t>毛詩序：「《蘀兮》，刺<u>忽</u>也。君弱臣強，不倡而和也。」
:蘀兮蘀兮，風其吹女。叔兮伯兮，倡予和女。
:蘀兮蘀兮，風其漂女。叔兮伯兮，倡予要女。</t>

<t>:《蘀兮》，二章，章四句。
</t>
<a name="1.7.12"></a>
<h4>狡童</h4>
<t>毛詩序：「《狡童》，刺<u>忽</u>也。不能與賢人圖事，權臣擅命也。」
:彼狡童兮，不與我言兮，維子之故，使我不能餐兮。
:彼狡童兮，不與我食兮，維子之故，使我不能息兮。</t>

<t>:《狡童》，二章，章四句。



狡童：美貌少年。
維：因爲。
息：安穩入睡。
</t>
<a name="1.7.13"></a>
<h4>褰裳</h4>
<t>毛詩序：「《褰裳》，思見正也。狂童恣行，國人思大國之正己也。」
:子惠思我，褰裳涉溱。子不我思，豈無他人？狂童之狂也且！
:子惠思我，褰裳涉洧。子不我思，豈無他士？狂童之狂也且！</t>

<t>:《褰裳》，二章，章五句。
</t>
<a name="1.7.14"></a>
<h4>丰</h4>
<t>毛詩序：「《丰》，刺亂也。婚姻之道缺，陽倡而陰不和，男行而女不隨。」
:子之丰兮，俟我乎巷兮。悔予不送兮。
:子之昌兮，俟我乎堂兮。悔予不將兮。
:衣錦褧衣，裳錦褧裳。叔兮伯兮，駕予與行。
:裳錦褧裳，衣錦褧衣。叔兮伯兮，駕予與歸。</t>

<t>:《丰》，四章：二章，章三句；二章，章四句。
</t>
<a name="1.7.15"></a>
<h4>東門之墠</h4>
<t>毛詩序：「《東門之墠》，刺亂也。男女有不待禮而相奔者也。」
:東門之墠，茹藘在阪。其室則邇，其人甚遠。
:東門之栗，有踐家室。豈不爾思？子不我即。</t>

<t>:《東門之墠》，二章，章四句。
</t>
<a name="1.7.16"></a>
<h4>風雨</h4>
<t>毛詩序：「《風雨》，思君子也。亂世則思君子，不改其度焉。」
:風雨淒淒，雞鳴喈喈。既見君子，云胡不夷。
:風雨瀟瀟，雞鳴膠膠。既見君子，云胡不瘳。
:風雨如晦，雞鳴不已。既見君子，云胡不喜。</t>

<t>:《風雨》，三章，章四句。
</t>
<a name="1.7.17"></a>
<h4>子衿</h4>
<t>毛詩序：「《子衿》，刺學校廢也。亂世則學校不脩焉。」
:青青子衿，悠悠我心。縱我不往，子寧不嗣音。
:青青子佩，悠悠我思。縱我不往，子寧不來。
:挑兮達兮，在城闕兮。一日不見，如三月兮。</t>

<t>:《子衿》，三章，章四句。</t>
<a name="1.7.18"></a>
<h4>揚之水</h4>
<t>毛詩序：「《揚之水》，閔無臣也。君子閔<u>忽</u>之無忠臣良士，終以死亡而作是詩也。」
:揚之水，不流束楚，終鮮兄弟，維予與女，無信人之言，人實迋女。
:揚之水，不流束薪，終鮮兄弟，維予二人，無信人之言，人實不信！</t>

<t>:《揚之水》，二章，章六句。
</t>
<a name="1.7.19"></a>
<h4>出其東門</h4>
<t>毛詩序：「《出其東門》，閔亂也。公子五爭，兵革不息，男女相棄，民人思保其室家焉。」
:出其東門，有女如雲。雖則如雲，匪我思存。縞衣綦巾，聊樂我員。
:出其闉闍，有女如荼。雖則如荼，匪我思且。縞衣茹藘，聊可與娛。</t>

<t>:《出其東門》，二章，章六句。
</t>
<a name="1.7.20"></a>
<h4>野有蔓草</h4>
<t>毛詩序：「《野有蔓草》，思遇時也。君之澤不下流，民窮於兵革，男女失時，思不期而會焉。」
:野有蔓草，零露漙兮。有美一人，清揚婉兮。邂逅相遇，適我願兮。
:野有蔓草，零露瀼瀼。有美一人，婉如清揚。邂逅相遇，與子偕臧。</t>

<t>:《野有蔓草》，二章，章六句。
</t>
<a name="1.7.21"></a>
<h4>溱洧</h4>
<t>毛詩序：「《溱洧》，刺亂也。兵革不息，男女相棄，淫風大行，莫之能救焉。」
:溱與洧，方渙渙兮。士與女，方秉蕑兮。女曰觀乎，士曰既且。且往觀乎，洧之外，洵訏且樂。維士與女，伊其相謔。贈之以勺藥。
:溱與洧，瀏其清矣。士與女，殷其盈矣。女曰觀乎，士曰既且。且往觀乎，洧之外，洵訏且樂。維士與女，伊其將謔。贈之以勺藥。</t>

<t>:《溱洧》，二章，章十二句。</t>
<a name="1.8"></a><h3>齊風</h3>
<a name="1.8.1"></a>
<h4>雞鳴</h4>
<t>毛詩序：「《雞鳴》，思賢妃也。<u>哀公</u>荒淫怠慢，故陳賢妃貞女，夙夜警戒相成之道焉。」
:雞既鳴矣，朝既盈矣。匪雞則鳴，蒼蠅之聲。
:東方明矣，朝既昌矣。匪東方則明，月出之光。
:蟲飛薨薨，甘與子同夢。會且歸矣，無庶予子憎！</t>

<t>:《雞鳴》，三章，章四句。
</t>
<a name="1.8.2"></a>
<h4>還</h4>
<t>毛詩序：「《還》，刺荒也。<u>哀公</u>好田獵，從禽獸而無厭，國人化之，遂成風俗，習於田獵，謂之賢，閑於馳逐，謂之好焉。」
:子之還兮，遭我乎峱之閒兮。並驅從兩肩兮？揖我謂我儇兮。
:子之茂兮，遭我乎峱之道兮。並驅從兩牡兮？揖我謂我好兮。
:子之昌兮，遭我乎峱之陽兮。並驅從兩狼兮？揖我謂我臧兮。</t>

<t>:《還》，三章，章四句。
</t>
<a name="1.8.3"></a>
<h4>著</h4>
<t>毛詩序：「《著》，刺時也。時不親迎也。」
:俟我於著乎而，充耳以素乎而，尚之以瓊華乎而。
:俟我於庭乎而，充耳以青乎而，尚之以瓊瑩乎而。
:俟我於堂乎而，充耳以黃乎而，尚之以瓊英乎而。</t>

<t>:《著》，三章，章三句。
</t>
<a name="1.8.4"></a>
<h4>東方之日</h4>
<t>毛詩序：「《東方之日》，刺衰也。君臣失道，男女淫奔，不能以禮化也。」
:東方之日兮，彼姝者子，在我室兮，在我室兮，履我即兮。
:東方之月兮，彼姝者子，在我闥兮，在我闥兮，履我發兮。</t>

<t>:《東方之日》，二章，章五句。
</t>
<a name="1.8.5"></a>
<h4>東方未明</h4>
<t>毛詩序：「《東方未明》，刺無節也。朝廷興居無節，號令不時，挈壺氏不能掌其職焉。」
:東方未明，顛倒衣裳。顛之倒之，自公召之。
:東方未晞，顛倒裳衣。倒之顛之，自公令之。
:折柳樊圃，狂夫瞿瞿。不能辰夜，不夙則莫。</t>

<t>:《東方未明》，三章，章四句。
</t>
<a name="1.8.6"></a>
<h4>南山</h4>
<t>毛詩序：「《南山》，刺<u>襄公</u>也。鳥獸之行，淫乎其妹，大夫遇是惡，作詩而去之。」
:南山崔崔，雄狐綏綏。魯道有蕩，齊子由歸。既曰歸止，曷又懷止！
:葛屨五兩，冠緌雙止。魯道有蕩，齊子庸止。既曰庸止，曷又從止！ 
:蓺麻如之何？衡從其畝。取妻如之何？必告父母，既曰告止，曷又鞠止！
:析薪如之何？匪斧不克。取妻如之何？匪媒不得，既曰得止，曷又極止！</t>

<t>:《南山》，四章，章六句。
</t>
<a name="1.8.7"></a>
<h4>甫田</h4>
<t>毛詩序：「《甫田》，大夫刺<u>襄公</u>也。無禮義而求大功，不脩德而求諸侯，志大心勞，所以求者非其道也。」
:無田甫田，維莠驕驕。無思遠人，勞心忉忉。
:無田甫田，維莠桀桀。無思遠人，勞心怛怛。
:婉兮孌兮，緫角丱兮。未幾見兮，突而弁兮。</t>

<t>:《甫田》，三章，章四句。
</t>
<a name="1.8.8"></a>
<h4>盧令</h4>
<t>毛詩序：「《盧令》，刺荒也。<u>襄公</u>好田獵，畢弋，而不脩民事。百姓苦之，故陳古以風焉。」
:盧令令，其人美且仁。
:盧重環，其人美且鬈。
:盧重鋂，其人美且偲。</t>

<t>:《盧令》，三章，章二句。
</t>
<a name="1.8.9"></a>
<h4>敝笱</h4>
<t>毛詩序：「《敝笱》，刺<u>文姜</u>也。<u>齊</u>人惡<u>魯桓公</u>微弱，不能防閑<u>文姜</u>，使至淫亂，為二國患焉。」
:敝笱在梁，其魚魴鰥。齊子歸止，其從如雲。
:敝笱在梁，其魚魴鱮。齊子歸止，其從如雨。
:敝笱在梁，其魚唯唯。齊子歸止，其從如水。</t>

<t>:《敝笱》，三章，章四句。
</t>
<a name="1.8.10"></a>
<h4>載驅</h4>
<t>毛詩序：「《載驅》，<u>齊</u>人刺<u>襄公</u>也。無禮義，故盛其車服，疾驅於通道大都，與<u>文姜</u>淫播其惡於萬民焉。」
:載驅薄薄，簟茀朱鞹。魯道有蕩，齊子發夕。
:四驪濟濟，垂轡濔濔。魯道有蕩，齊子豈弟。
:汶水湯湯，行人彭彭。魯道有蕩，齊子翱翔。
:汶水滔滔，行人儦儦。魯道有蕩，齊子遊敖。</t>

<t>:《載驅》，四章，章四句。
</t>
<a name="1.8.11"></a>
<h4>猗嗟</h4>
<t>毛詩序：「《猗嗟》，刺<u>魯莊公</u>也。<u>齊</u>人傷<u>魯莊公</u>有威儀技藝，然而不能以禮防閑其母。失子之道，人以為<u>齊侯</u>之子焉。」
:猗嗟昌兮！頎而長兮。抑若揚兮，美目揚兮。巧趨蹌兮。射則臧兮。
:猗嗟名兮！美目清兮。儀既成兮，終日射侯，不出正兮，展我甥兮。
:猗嗟孌兮！清揚婉兮。舞則選兮，射則貫兮，四矢反兮，以禦亂兮。</t>

<t>:《猗嗟》，三章，章六句。
</t>
<a name="1.9"></a><h3>魏風</h3>
<a name="1.9.1"></a>
<h4>葛屨</h4>
<t>毛詩序：「《葛屨》，刺褊也。<u>魏</u>地陿隘，其民機巧趨利。其君儉嗇褊急，而無德以將之。」
:糾糾葛屨，可以履霜。摻摻女手，可以縫裳。要之襋之，好人服之。
:好人提提，宛然左辟。佩其象揥。維是褊心，是以為刺。</t>

<t>:《葛屨》二章：一章六句，一章五句。
</t>
<a name="1.9.2"></a>
<h4>汾沮洳</h4>
<t>毛詩序：「《汾沮洳》，刺儉也。其君儉以能勤，刺不得禮也。」
:彼汾沮洳，言采其莫。彼其之子，美無度；美無度，殊異乎公路。
:彼汾一方，言采其桑。彼其之子，美如英；美如英，殊異乎公行。
:彼汾一曲，言采其藚。彼其之子，美如玉；美如玉，殊異乎公族。</t>

<t>:《汾沮洳》，三章，章六句。
</t>
<a name="1.9.3"></a>
<h4>園有桃</h4>
<t>毛詩序：「《園有桃》，刺時也。大夫憂其君國小而迫，而儉以嗇，不能用其民。而無德教，日以侵削，故作是詩也。」
:園有桃，其實之殽。心之憂矣，我歌且謠。不知我者，謂我士也驕。彼人是哉，子曰何其？心之憂矣！其誰知之？其誰知之？蓋亦勿思！
:園有棘，其實之食。心之憂矣，聊以行國。不我知者，謂我士也罔極。彼人是哉，子曰何其？心之憂矣！其誰知之？其誰知之？蓋亦勿思！</t>

<t>:《園有桃》，二章，章十二句。
</t>
<a name="1.9.4"></a>
<h4>陟岵</h4>
<t>毛詩序：「《陟岵》，孝子行役思念父母也。國迫而數侵削，役乎大國，父母兄弟離散，而作是詩也。」
:陟彼岵兮，瞻望父兮。父曰：「嗟！予子行役，夙夜無已；上慎旃哉，猶來無止！」
:陟彼屺兮，瞻望母兮。母曰：「嗟！予季行役，夙夜無寐；上慎旃哉！猶來無棄！」
:陟彼岡兮，瞻望兄兮。兄曰：「嗟！予弟行役，夙夜必偕；上慎旃哉！猶來無死！」</t>

<t>:《陟岵》，三章，章六句。
</t>
<a name="1.9.5"></a>
<h4>十畝之間</h4>
<t>毛詩序：「《十畝之間》，刺時也。言其國削小，民無所居焉。」
:十畝之間兮，桑者閑閑兮。行與子還兮。
:十畝之外兮，桑者泄泄兮。行與子逝兮。</t>

<t>:《十畝之間》，二章，章三句。

<h5>註解</h5>
# 泄泄（音亦，粵音跩，義魏切）：和樂的樣子
</t>
<a name="1.9.6"></a>
<h4>伐檀</h4>
<t>毛詩序：「《伐檀》，刺貪也。在位貪鄙，無功而受祿，君子不得進仕爾。」
:坎坎伐檀兮，寘之河之干兮，河水清且漣猗。不稼不穡，胡取禾三百廛兮！不狩不獵，胡瞻爾庭有縣貆兮。彼君子兮，不素餐兮。
:坎坎伐輻兮，寘之河之側兮，河水清且直猗。不稼不穡，胡取禾三百億兮！不狩不獵，胡瞻爾庭有縣特兮。彼君子兮，不素食兮。
:坎坎伐輪兮，寘之河之漘兮，河水清且淪猗。不稼不穡，胡取禾三百囷兮！不狩不獵，胡瞻爾庭有縣鶉兮。彼君子兮，不素飧兮。</t>

<t>:《伐檀》，三章，章九句。
</t>
<a name="1.9.7"></a>
<h4>碩鼠</h4>
<t>毛詩序：「《碩鼠》，刺重斂也。國人刺其君重斂蠶食於民，不脩其政，貪而畏人，若大鼠也。」
:碩鼠碩鼠，無食我黍！三歲貫女<ref>女，通汝，即「你」之意。</ref>，莫我肯顧。逝將去女，適彼樂土。樂土樂土，爰得我所。
:碩鼠碩鼠，無食我麥！三歲貫女，莫我肯德。逝將去女，適彼樂國。樂國樂國，爰得我直。
:碩鼠碩鼠，無食我苗！三歲貫女，莫我肯勞。逝將去女，適彼樂郊。樂郊樂郊，誰之永號。</t>

<t>:《碩鼠》，三章，章八句。
</t>
<a name="1.10"></a><h3>唐風</h3>
<a name="1.10.1"></a>
<h4>蟋蟀</h4>
<t>毛詩序：「《蟋蟀》，刺<u>晉僖公</u>也。儉不中禮，故作是詩以閔之。欲其及時以禮自虞樂也，此<u>晉</u>也而謂之<u>唐</u>，本其風俗，憂深思遠，儉而用禮，乃有<u>堯</u>之遺風焉。」
:蟋蟀在堂，歲聿其莫。今我不樂，日月其除。無已大康，職思其居。好樂無荒，良士瞿瞿。
:蟋蟀在堂，歲聿其逝。今我不樂，日月其邁。無已大康，職思其外。好樂無荒，良士蹶蹶。
:蟋蟀在堂，役車其休。今我不樂，日月其慆。無已大康，職思其憂。好樂無荒，良士休休。</t>

<t>:《蟋蟀》，三章，章八句。
</t>
<a name="1.10.2"></a>
<h4>山有樞</h4>
<t>毛詩序：「《山有樞》，刺<u>晉昭公</u>也。不能脩道以正其國，有財不能用，有鍾鼓不能以自樂，有朝廷不能洒埽，政荒民散，將以危亡，四鄰謀取其國家而不知。國人作詩以刺之也。」
:山有樞，隰有榆。子有衣裳，弗曳弗婁。子有車馬，弗馳弗驅。宛其死矣，他人是愉。
:山有栲，隰有杻。子有廷內，弗洒弗埽。子有鐘鼓，弗鼓弗考。宛其死矣，他人是保。
:山有漆，隰有栗。子有酒食，何不日鼓瑟？且以喜樂，且以永日。宛其死矣，他人入室。</t>

<t>:《山有樞》，三章，章八句。
</t>
<a name="1.10.3"></a>
<h4>揚之水</h4>
<t>毛詩序：「《揚之水》，刺<u>晉昭公</u>也。<u>昭公</u>分國以封<u>沃</u>，<u>沃</u>盛強，<u>昭公</u>微弱，國人將叛而歸<u>沃</u>焉。」
:揚之水，白石鑿鑿，素衣朱襮，從子于沃，既見君子，云何不樂。
:揚之水，白石皓皓，素衣朱繡，從子于鵠，既見君子，云何其憂。
:揚之水，白石粼粼，我聞有命，不敢以告人！</t>

<t>:《揚之水》，三章：二章，章六句，一章四句。
</t>
<a name="1.10.4"></a>
<h4>椒聊</h4>
<t>毛詩序：「《椒聊》，刺<u>晉昭公</u>也。君子見沃之盛彊，能脩其政，知其蕃衍盛大，子孫將有晉國焉。」
:椒聊之實，蕃衍盈升。彼其之子，碩大無朋。椒聊且！遠條且！
:椒聊之實，蕃衍盈匊。彼其之子，碩大且篤。椒聊且！遠條且！</t>

<t>:《椒聊》，二章，章六句。
</t>
<a name="1.10.5"></a>
<h4>綢繆</h4>
<t>毛詩序：「《綢繆》，刺<u>晉</u>亂也。國亂則婚姻不得其時焉。」
:綢繆束薪，三星在天。今夕何夕？見此良人！子兮子兮！如此良人何！
:綢繆束芻，三星在隅。今夕何夕？見此邂逅！子兮子兮！如此邂逅何！
:綢繆束楚，三星在戶。今夕何夕？見此粲者！子兮子兮！如此粲者何！</t>

<t>:《綢繆》，三章，章六句。
</t>
<a name="1.10.6"></a>
<h4>杕杜</h4>
<t>毛詩序：「《杕杜》，刺時也。君不能親其宗族，骨肉離散，獨居而無兄弟，將為<u>沃</u>所并爾。」
:有杕之杜，其葉湑湑。獨行踽踽，豈無他人？不如我同父，嗟行之人，胡不比焉？人無兄弟，胡不佽焉？
:有杕之杜，其葉菁菁。獨行睘睘，豈無他人？不如我同姓，嗟行之人，胡不比焉？人無兄弟，胡不佽焉？</t>

<t>:《杕杜》，二章，章九句。</t>
<a name="1.10.7"></a>
<h4>羔裘</h4>
<t>毛詩序：「《羔裘》，刺時也。<u>晉</u>人刺其在位，不恤其民也。」
:羔裘豹袪，自我人居居。豈無他人？維子之故。
:羔裘豹褎，自我人究究。豈無他人？維子之好。</t>

<t>:《羔裘》，二章，章四句。
</t>
<a name="1.10.8"></a>
<h4>鴇羽</h4>
<t>毛詩序：「《鴇羽》，刺時也。<u>昭公</u>之後，大亂五世，君子下從征役，不得養其父母，而作是詩也。」
:肅肅鴇羽，集于苞栩。王事靡盬，不能蓺稷黍。父母何怙？悠悠蒼天，曷其有所。
:肅肅鴇翼，集于苞棘。王事靡盬，不能蓺黍稷。父母何食？悠悠蒼天，曷其有極。
:肅肅鴇行，集于苞桑。王事靡盬，不能蓺稻粱。父母何嘗？悠悠蒼天，曷其有常。</t>

<t>:《鴇羽》，三章，章七句。
</t>
<a name="1.10.9"></a>
<h4>無衣</h4>
<t>毛詩序：「《無衣》，美<u>晉武公</u>也。<u>武公</u>始并<u>晉國</u>，其大夫為之請命乎天子之使，而作是詩也。」
:豈曰無衣？七兮。不如子之衣，安且吉兮。
:豈曰無衣？六兮。不如子之衣，安且燠兮。</t>

<t>:《無衣》，二章，章三句。
</t>
<a name="1.10.10"></a>
<h4>有杕之杜</h4>
<t>毛詩序：「《有杕之杜》，刺<u>晉武</u>也。<u>武公</u>寡特，兼其宗族，而不求賢以自輔焉。」
:有杕之杜，生于道左。彼君子兮，噬肯適我。中心好之，曷飲食之。
:有杕之杜，生于道周。彼君子兮，噬肯來遊。中心好之，曷飲食之。</t>

<t>:《有杕之杜》，二章，章六句。
</t>
<a name="1.10.11"></a>
<h4>葛生</h4>
<t>毛詩序：「《葛生》，刺<u>晉獻公</u>也。好攻戰，則國人多喪矣。」
:葛生蒙楚，蘞蔓于野。予美亡此，誰與獨處。
:葛生蒙棘，蘞蔓于域。予美亡此，誰與獨息。
:角枕粲兮，錦衾爛兮。予美亡此，誰與獨旦。
:夏之日，冬之夜。百歲之後，歸于其居。
:冬之夜，夏之日。百歲之後，歸于其室。</t>

<t>:《葛生》，五章，章四句。
</t>
<a name="1.10.12"></a>
<h4>采苓</h4>
<t>毛詩序：「《采苓》，刺<u>晉獻公</u>也。<u>獻公</u>好聽讒焉。」
:采苓采苓，首陽之巔。人之為言，苟亦無信。舍旃舍旃，苟亦無然。人之為言，胡得焉！
:采苦采苦，首陽之下。人之為言，苟亦無與。舍旃舍旃，苟亦無然。人之為言，胡得焉！
:采葑采葑，首陽之東。人之為言，苟亦無從。舍旃舍旃，苟亦無然。人之為言，胡得焉！</t>

<t>:《采苓》，三章，章八句。
</t>
<a name="1.11"></a><h3>秦風</h3>
<a name="1.11.1"></a>
<h4>車鄰</h4>
<t>毛詩序：「《車鄰》，美<u>秦仲</u>也。<u>秦仲</u>始大，有車馬禮樂侍御之好焉。」
:有車鄰鄰，有馬白顛。未見君子，寺人之令。
:阪有漆，隰有栗。既見君子，並坐鼓瑟。今者不樂，逝者其耋。
:阪有桑，隰有楊。既見君子，並坐鼓簧。今者不樂，逝者其亡。</t>

<t>:《車鄰》三章：一章四句；二章，章六句。
</t>
<a name="1.11.2"></a>
<h4>駟驖</h4>
<t>毛詩序：「《駟驖》，美<u>襄公</u>也。始命有田狩之事，園囿之樂焉。」
:駟驖孔阜，六轡在手。公之媚子，從公于狩。
:奉時辰牡，辰牡孔碩。公曰左之，舍拔則獲。
:遊于北園，四馬既閑。輶車鸞鑣，載獫歇驕。</t>

<t>:《駟驖》，三章，章四句。
</t>
<a name="1.11.3"></a>
<h4>小戎</h4>
<t>毛詩序：「《小戎》，美<u>襄公</u>也。備其兵甲，以討西戎。西戎方彊，而征伐不休，國人則矜其車甲，婦人能閔其君子焉。」
:小戎俴收，五楘梁輈，游環脅驅，陰靷鋈續，文茵暢轂，駕我騏馵。言念君子，溫其如玉。在其板屋，亂我心曲。
:四牡孔阜，六轡在手，騏駵是中，騧驪是驂，龍盾之合，鋈以觼軜。言念君子，溫其在邑。方何為期，胡然我念之。
:俴駟孔羣，厹矛鋈錞，蒙伐有苑，虎韔鏤膺，交韔二弓，竹閉緄縢。言念君子，載寢載興。厭厭良人，秩秩德音。</t>

<t>:《小戎》，三章，章十句。
</t>
<a name="1.11.4"></a>
<h4>蒹葭</h4>
<t>毛詩序：「《蒹葭》，刺<u>襄公</u>也。未能用<u>周</u>禮，將無以固其國焉。」
:蒹葭蒼蒼，白露為霜。所謂伊人，在水一方。溯洄從之，道阻且長。溯游從之，宛在水中央。
:蒹葭萋萋，白露未晞。所謂伊人，在水之湄。溯洄從之，道阻且躋。溯游從之，宛在水中坻。
:蒹葭采采，白露未已。所謂伊人，在水之涘。溯洄從之，道阻且右。溯游從之，宛在水中沚。</t>

<t>:《蒹葭》，三章，章八句。
</t>
<a name="1.11.5"></a>
<h4>終南</h4>
<t>毛詩序：「《終南》，戒<u>襄公</u>也。能取<u>周</u>地，始為諸侯受顯服，大夫美之，故作是詩以戒勸之。」
:終南何有，有條有梅。君子至止，錦衣狐裘。顏如渥丹，其君也哉。
:終南何有，有紀有堂。君子至止，黻衣繡裳。佩玉將將，壽考不亡。</t>

<t>:《終南》，二章，章六句。
</t>
<a name="1.11.6"></a>
<h4>黃鳥</h4>
<t>毛詩序：「《黃鳥》，哀三良也。國人刺<u>穆公</u>以人從死，而作是詩也。」
:交交黃鳥，止于棘。
:誰從穆公？子車奄息。維此奄息，百夫之特。
:臨其穴，惴惴其慄。
:彼蒼者天，殲我良人！如可贖兮，人百其身。</t>

<t>:交交黃鳥，止于桑。
:誰從穆公？子車仲行。維此仲行，百夫之防。
:臨其穴，惴惴其慄。
:彼蒼者天，殲我良人！如可贖兮，人百其身。</t>

<t>:交交黃鳥，止于楚。
:誰從穆公？子車鍼虎。維此鍼虎，百夫之禦。
:臨其穴，惴惴其慄。
:彼蒼者天，殲我良人！如可贖兮，人百其身。</t>

<t>:《黃鳥》，三章，章十二句。</t>
<a name="1.11.7"></a><h3>晨風</h3>
<t>毛詩序：「《晨風》，刺<u>康公</u>也。忘<u>穆公</u>之業，始棄其賢臣焉。」
:鴥彼晨風，鬱彼北林，未見君子，憂心欽欽，如何如何，忘我實多。
:山有苞櫟，隰有六駮，未見君子，憂心靡樂，如何如何，忘我實多。
:山有苞棣，隰有樹檖，未見君子，憂心如醉，如何如何，忘我實多。</t>

<t>:《晨風》，三章，章六句。
</t>
<a name="1.11.8"></a>
<h4>無衣</h4>
<t>毛詩序：「《無衣》，刺用兵也。<u>秦</u>人刺其君，好攻戰亟用兵，而不與民同欲焉。」
:豈曰無衣？與子同袍。王于興師，脩我戈矛，與子同仇。
:豈曰無衣？與子同澤。王于興師，脩我矛戟，與子偕作。
:豈曰無衣？與子同裳。王于興師，脩我甲兵，與子偕行。</t>

<t>:《無衣》，三章，章五句。
</t>
<a name="1.11.9"></a>
<h4>渭陽</h4>
<t>毛詩序：「《渭陽》，<u>康公</u>念母也。<u>康公</u>之母，<u>晉獻公</u>之女，<u>文公</u>遭<u>麗姬</u>之難未反，而<u>秦姬</u>卒，<u>穆公</u>納<u>文公</u>，<u>康公</u>時為大子，贈送<u>文公</u>于<u>渭</u>之陽，念母之不見也，我見舅氏，如母存焉。及其即位，思而作是詩也。」
:我送舅氏，曰至渭陽。何以贈之，路車乘黃。
:我送舅氏，悠悠我思。何以贈之，瓊瑰玉佩。</t>

<t>:《渭陽》，二章，章四句。
</t>
<a name="1.11.10"></a>
<h4>權輿</h4>
<t>毛詩序：「《權輿》，刺<u>康公</u>也。忘先君之舊臣與賢者，有始而無終也。」
:於我乎，夏屋渠渠，今也每食無餘。于嗟乎！不承權輿。
:於我乎，每食四簋，今也每食不飽。于嗟乎！不承權輿。</t>

<t>:《權輿》，二章，章五句。
</t>
<a name="1.12"></a><h3>陳風</h3>
<a name="1.12.1"></a>
<h4>宛丘</h4>
<t>毛詩序：「《宛丘》，刺<u>幽公</u>也。淫荒昏亂，游蕩無度焉。」
:子之湯兮，宛丘之上兮，洵有情兮，而無望兮。
:坎其擊鼓，宛丘之下，無冬無夏，值其鷺羽。
:坎其擊缶，宛丘之道，無冬無夏，值其鷺翿。</t>

<t>:《宛丘》，三章，章四句。
</t>
<a name="1.12.2"></a>
<h4>東門之枌</h4>
<t>毛詩序：「《東門之枌》，疾亂也。<U>幽公</U>淫荒，風化之所行，男女棄其舊業，亟會於道路，歌舞於市井爾。」
:東門之枌，宛丘之栩。子仲之子，婆娑其下。
:穀旦于差，南方之原。不績其麻，市也婆娑。
:穀旦于逝，越以鬷邁。視爾如荍，貽我握椒。</t>

<t>:《東門之枌》，三章，章四句。
</t>
<a name="1.12.3"></a>
<h4>衡門</h4>
<t>毛詩序：「《衡門》，誘<U>僖公</U>也。愿而無立志，故作是詩以誘掖其君也。」
:衡門之下，可以棲遲。泌之洋洋，可以樂飢。
:豈其食魚，必河之魴。豈其取妻，必齊之姜。
:豈其食魚，必河之鯉。豈其取妻，必宋之子。</t>

<t>:《衡門》，三章，章四句。
</t>
<a name="1.12.4"></a>
<h4>東門之池</h4>
<t>毛詩序：「《東門之池》，刺時也。疾其君子淫昏，而思賢女以配君子也。」
:東門之池，可以漚麻。彼美淑姬，可與晤歌。
:東門之池，可以漚紵。彼美淑姬，可與晤語。
:東門之池，可以漚菅。彼美淑姬，可與晤言。</t>

<t>:《東門之池》，三章，章四句。
</t>
<a name="1.12.5"></a>
<h4>東門之楊</h4>
<t>毛詩序：「《東門之楊》，刺時也。昏姻失時，男女多違，親迎女猶有不至者也。」
:東門之楊，其葉牂牂。昏以為期，明星煌煌。
:東門之楊，其葉肺肺。昏以為期，明星晢晢。</t>

<t>:《東門之楊》，三章，章四句。
</t>
<a name="1.12.6"></a>
<h4>墓門</h4>
<t>毛詩序：「《墓門》，刺<u>陳佗</u>也。<u>陳佗</u>無良師傅，以至於不義，惡加於萬民焉。」
:墓門有棘，斧以斯之。夫也不良，國人知之。知而不已，誰昔然矣。
:墓門有梅，有鴞萃止。夫也不良，歌以訊之。訊予不顧，顛倒思予。</t>

<t>:《墓門》，二章，章六句。
</t>
<a name="1.12.7"></a>
<h4>防有鵲巢</h4>
<t>毛詩序：「《防有鵲巢》，憂讒賊也。<u>宣公</u>多信讒，君子憂懼焉。」
:防有鵲巢，邛有旨苕。誰侜予美，心焉忉忉。
:中唐有甓，邛有旨鷊。誰侜予美，心焉惕惕。</t>

<t>:《防有鵲巢》，二章，章四句。
</t>
<a name="1.12.8"></a>
<h4>月出</h4>
<t>毛詩序：「《月出》，刺好色也。在位不好德而說美色焉。」
:月出皎兮，佼人僚兮，舒窈糾兮，勞心悄兮。
:月出皓兮，佼人懰兮，舒懮受兮，勞心慅兮。
:月出照兮，佼人燎兮，舒夭紹兮，勞心慘兮。</t>

<t>:《月出》，三章，章四句。
</t>
<a name="1.12.9"></a>
<h4>株林</h4>
<t>毛詩序：「《株林》，刺<u>靈公</u>也。淫乎<u>夏姬</u>，驅馳而往，朝夕不休息焉。」
:胡為乎株林？從夏南。匪適株林，從夏南。
:駕我乘馬，說于株野。乘我乘駒，朝食于株。</t>

<t>:《株林》，二章，章四句。
</t>
<a name="1.12.10"></a>
<h4>澤陂</h4>
<t>毛詩序：「《澤陂》，刺時也。言<u>靈公</u>君臣淫於其國，男女相說，憂思感傷焉。」
:彼澤之陂，有蒲與荷。有美一人，傷如之何。寤寐無為，涕泗滂沱。
:彼澤之陂，有蒲與蕑。有美一人，碩大且卷。寤寐無為，中心悁悁。
:彼澤之陂，有蒲菡萏。有美一人，碩大且儼。寤寐無為，輾轉伏枕。</t>

<t>:《澤陂》，三章，章六句。
</t>
<a name="1.13"></a><h3>檜風</h3>
<a name="1.13.1"></a>
<h4>羔裘</h4>
<t>毛詩序：「《羔裘》，大夫以道去其君也。國小而迫，君不用道，好絜其衣服，逍遙遊燕，而不能自強於政治。故作是詩也。」
:羔裘逍遙，狐裘以朝。豈不爾思，勞心忉忉。
:羔裘翱翔，狐裘在堂。豈不爾思，我心憂傷。
:羔裘如膏，日出有曜。豈不爾思，中心是悼。</t>

<t>:《羔裘》，三章，章四句。
</t>
<a name="1.13.2"></a>
<h4>素冠</h4>
<t>毛詩序：「《素冠》，刺不能三年也。」
:庶見素冠兮，棘人欒欒兮，勞心慱慱兮。
:庶見素衣兮，我心傷悲兮，聊與子同歸兮。
:庶見素韠兮，我心蘊結兮，聊與子如一兮。</t>

<t>:《素冠》，三章，章三句。
</t>
<a name="1.13.3"></a>
<h4>隰有萇楚</h4>
<t>毛詩序：「《隰有萇楚》，疾恣也。國人疾其君之淫恣，而思無情慾者也。」
:隰有萇楚，猗儺其枝<ref>猗儺，婀娜。柔順的樣子。</ref>。夭之沃沃，樂子之無知。
:隰有萇楚，猗儺其華。夭之沃沃，樂子之無家。
:隰有萇楚，猗儺其實。夭之沃沃，樂子之無室。</t>

<t>:《隰有萇楚》，三章，章四句。
</t>
<a name="1.13.4"></a><h3>匪風</h3>
<t>毛詩序：「《匪風》，思<u>周</u>道也。國小政亂，憂及禍難而思<u>周</u>道焉。」
:匪風發兮，匪車偈兮。顧瞻周道，中心怛兮。
:匪風飄兮，匪車嘌兮。顧瞻周道，中心弔兮。
:誰能亨魚，溉之釜鬵。誰將西歸，懷之好音。</t>

<t>:《匪風》，三章，章四句。
</t>
<a name="1.14"></a><h3>曹風</h3>
<a name="1.14.1"></a>
<h4>蜉蝣</h4>
<t>毛詩序：「《蜉蝣》，刺奢也。<u>昭公</u>國小而迫，無法以自守，好奢而任小人，將無所依焉。」
:蜉蝣之羽，衣裳楚楚。心之憂矣，於我歸處。
:蜉蝣之翼，采采衣服。心之憂矣，於我歸息。
:蜉蝣掘閱，麻衣如雪。心之憂矣，於我歸說。</t>

<t>:《蜉蝣》，三章，章四句。
</t>
<a name="1.14.2"></a>
<h4>候人</h4>
<t>毛詩序：「《候人》，刺近小人也。<u>共公</u>遠君子而好近小人焉。」
:彼候人兮，何戈與祋。彼其之子，三百赤芾。
:維鵜在梁，不濡其翼。彼其之子，不稱其服。
:維鵜在梁，不濡其咮。彼其之子，不遂其媾。
:薈兮蔚兮，南山朝隮。婉兮孌兮，季女斯飢。</t>

<t>:《候人》，四章，章四句。
</t>
<a name="1.14.3"></a>
<h4>鳲鳩</h4>
<t>毛詩序：「《鳲鳩》，刺不壹也。在位無君子，用心之不壹也。」
:《鳲鳩》，四章，章六句。</t>

<t>:鳲鳩在桑，其子七兮。淑人君子，其儀一兮。其儀一兮，心如結兮。
:鳲鳩在桑，其子在梅。淑人君子，其帶伊絲。其帶伊絲，其弁伊騏。
:鳲鳩在桑，其子在棘。淑人君子，其儀不忒。其儀不忒，正是四國。
:鳲鳩在桑，其子在榛。淑人君子，正是國人。正是國人，胡不萬年。
</t>
<a name="1.14.4"></a>
<h4>下泉</h4>
<t>毛詩序：「《下泉》，思治也。<u>曹</u>人疾<u>共公</u>侵刻下民，不得其所，憂而思明王賢伯也。」
:洌彼下泉，浸彼苞稂。愾我寤嘆，念彼周京。
:洌彼下泉，浸彼苞蕭。愾我寤嘆，念彼京周。
:洌彼下泉，浸彼苞蓍。愾我寤嘆，念彼京師。
:芃芃黍苗，陰雨膏之。四國有王，郇伯勞之。</t>

<t>:《下泉》，四章，章四句。
</t>
<a name="1.15"></a><h3>豳風</h3>
<a name="1.15.1"></a>
<h4>七月</h4>
<t>毛詩序：「《七月》，陳王業也。<u>周公</u>遭變故，陳<u>后稷</u>先公風化之所由，致王業之艱難也。」
:七月流火，九月授衣。一之日觱發，二之日栗烈。
:無衣無褐，何以卒歲？三之日于耜，四之日舉趾。同我婦子，饁彼南畝。田畯至喜。</t>

<t>:七月流火，九月授衣。春日載陽，有鳴倉庚。
:女執懿筐，遵彼微行，爰求柔桑。春日遲遲。采蘩祁祁。女心傷悲，殆及公子同歸。</t>

<t>:七月流火，八月萑葦。蠶月條桑，取彼斧斨。
:以伐遠揚，猗彼女桑。七月鳴鵙，八月載績，載玄載黃。我朱孔陽，為公子裳。</t>

<t>:四月秀葽，五月鳴蜩，八月其穫，十月隕蘀。
:一之日于貉，取彼狐貍，為公子裘。二之日其同，載纘武功，言私其豵，獻豜于公。</t>

<t>:五月斯螽動股，六月莎雞振羽，七月在野，八月在宇，
:九月在戶，十月蟋蟀入我牀下。穹窒熏鼠，塞向墐戶。嗟我婦子，曰為改歲。入此室處。</t>

<t>:六月食鬱及薁，七月亨葵及菽，八月剝棗，十月穫稻。
:為此春酒，以介眉壽。七月食瓜，八月斷壺，九月叔苴，采荼薪樗，食我農夫。</t>

<t>:九月築場圃，十月納禾稼。黍稷重穋，禾麻菽麥。
:嗟我農夫，我稼既同，上入執宮功。晝爾于茅，宵爾索綯。亟其乘屋，其始播百穀。</t>

<t>:二之日鑿冰沖沖，三之日納于凌陰，四之日其蚤，獻羔祭韭。
:九月肅霜，十月滌場。朋酒斯饗，曰殺羔羊。躋彼公堂，稱彼兕觥。萬壽無疆。</t>

<t>:《七月》，八章，章十一句。
</t>
<a name="1.15.2"></a>
<h4>鴟鴞</h4>
<t>毛詩序：「《鴟鴞》，<u>周公</u>救亂也。<u>成王</u>未知<u>周公</u>之志，公乃為詩以遺王，名之曰《鴟鴞》焉。」
:鴟鴞鴟鴞，既取我子，無毀我室！恩斯勤斯，鬻子之閔斯。
:迨天之未陰雨，徹彼桑土。綢繆牖戶。今女下民，或敢侮予。
:予手拮据，予所捋荼。予所蓄租，予口卒瘏。曰予未有室家。
:予羽譙譙，予尾翛翛。予室翹翹，風雨所漂搖。予維音嘵嘵。</t>

<t>:《鴟鴞》，四章，章五句。
</t>
<a name="1.15.3"></a>
<h4>東山</h4>
<t>毛詩序：「《東山》，<u>周公</u>東征也。<u>周公</u>東征，三年而歸，勞歸士大夫美之，故作是詩也。一章言其完也，二章言其思也，三章言其室家之望女也，四章樂男女之得及時也。君子之於人，序其情而閔其勞，所以說也。說以使民，民忘其死，其唯東山乎。」
:我徂東山，慆慆不歸。我來自東，零雨其濛。我東曰歸，我心西悲。
:制彼裳衣，勿士行枚。蜎蜎者蠋，烝在桑野。敦彼獨宿，亦在車下。</t>

<t>:我徂東山，慆慆不歸。我來自東，零雨其濛。果臝之實，亦施于宇。
:伊威在室，蠨蛸在戶。町畽鹿場，熠燿宵行。不可畏也，伊可懷也。</t>

<t>:我徂東山，慆慆不歸。我來自東，零雨其濛。鸛鳴于垤，婦歎于室。
:洒埽穹窒，我征聿至。有敦瓜苦，烝在栗薪。自我不見，于今三年。</t>

<t>:我徂東山，慆慆不歸。我來自東，零雨其濛。倉庚于飛，熠燿其羽。
:之子于歸，皇駁其馬。親結其縭，九十其儀。其新孔嘉，其舊如之何？</t>

<t>:《東山》，四章，章十二句。
</t>
<a name="1.15.4"></a>
<h4>破斧</h4>
<t>毛詩序：「《破斧》，美<u>周公</u>也。<u>周</u>大夫以惡四國焉。」
:既破我斧，又缺我斨。周公東征，四國是皇。哀我人斯，亦孔之將。
:既破我斧，又缺我錡。周公東征，四國是吪。哀我人斯，亦孔之嘉。
:既破我斧，又缺我銶。周公東征，四國是遒。哀我人斯，亦孔之休。</t>

<t>:《破斧》，三章，章六句。
</t>
<a name="1.15.5"></a>
<h4>伐柯</h4>
<t>毛詩序：「《伐柯》，美<u>周公</u>也。<u>周</u>大夫刺朝廷之不知也。」
:伐柯如何？匪斧不克。取妻如何？匪媒不得。
:伐柯伐柯，其則不遠。我覯之子？籩豆有踐。</t>

<t>:《伐柯》，二章，章四句。
</t>
<a name="1.15.6"></a>
<h4>九罭</h4>
<t>毛詩序：「《九罭》，美<u>周公</u>也。<u>周</u>大夫刺朝廷之不知也。」
:九罭之魚，鱒魴。我覯之子，袞衣繡裳。
:鴻飛遵渚，公歸無所。於女信處。
:鴻飛遵陸，公歸不復。於女信宿。
:是以有袞衣兮，無以我公歸兮，無使我心悲兮。</t>

<t>:《九罭》，四章：一章四句；三章，章三句。
</t>
<a name="1.15.7"></a>
<h4>狼跋</h4>
<t>毛詩序：「《狼跋》，美<u>周公</u>也。<u>周公</u>攝政，遠則四國流言，近則王不知<u>周</u>，大夫美其不失其聖也。」
:狼跋其胡，載疐其尾。公孫碩膚，赤舄几几。
:狼疐其尾，載跋其胡。公孫碩膚，德音不瑕。</t>

<t>:《狼跋》，二章，章四句。
</t>
<a name="2"></a><h2>雅</h2>
<a name="2.1"></a><h3>小雅</h3>
<a name="2.1.1"></a>
<h4>鹿鳴</h4>
<t>毛詩序
《鹿鳴》，燕羣臣嘉賓也。既飲食之，又實幣帛筐篚，以將其厚意，然後忠臣嘉賓，得盡其心矣。</t>

<t>:呦呦鹿鳴，食野之苹。我有嘉賓，鼓瑟吹笙。
:吹笙鼓簧，承筐是將。人之好我，示我周行。</t>

<t>:呦呦鹿鳴，食野之蒿。我有嘉賓，德音孔昭。
:視民不恌，君子是則是傚。我有旨酒，嘉賓式燕以敖。</t>

<t>:呦呦鹿鳴，食野之芩。我有嘉賓，鼓瑟鼓琴。
:鼓瑟鼓琴，和樂且湛。我有旨酒，以燕樂嘉賓之心。</t>

<t>《鹿鳴》，三章，章八句。
=== 註解 ===
*呦呦：鹿鸣声。
*苹：按鲁诗说，为艾蒿。毛诗认为是水中之苹，郑玄、孔颖达认为毛诗是错的。
*将：按《康熙字典》引《增韵》：赉也，即赠送。
*承筐是将：按周振甫译注，指“送客币帛盛满筐”
*好我：好第四声，爱好我。
*示我周行：周行毛诗解作“至道”。郑玄将周字解释为忠信。但按齐诗，周是国家名。王先谦解作：“示我周邦应行之善道”。
*蒿：青蒿。
*德音：王先谦解作“先王道德之教”，周振甫解作“宾客的盛名昭昭”。
*孔昭：十分清楚明白，孔，即甚、非常。昭，明、清楚。
*视：通示
*恌：通佻，《说文》佻，偷也。即苟且。周振甫解作“轻佻”。
*是则是傚：按郑玄，此处指效仿孔昭之德音。
*式：按《康熙字典》，是一种发语辞。无意义。如式微中的式一样。
*燕：宴会。
*敖：游玩。
*芩：黄芩。
*湛：郑玄解作“乐之久”，即欢乐长久。
*旨：美也。美好的。旨酒：美酒。
</t>
<a name="2.1.2"></a>
<h4>四牡</h4>
<t>毛詩序：「《四牡》，勞使臣之來也。有功而見知則說矣。」
:四牡騑騑，周道倭遲。豈不懷歸？王事靡盬，我心傷悲。
:四牡騑騑，嘽嘽駱馬。豈不懷歸？王事靡盬，不遑啟處。
:翩翩者鵻，載飛載下，集于苞栩。王事靡盬，不遑將父。
:翩翩者鵻，載飛載止，集于苞杞。王事靡盬，不遑將母。
:駕彼四駱，載驟駸駸。豈不懷歸？是用作歌，將母來諗。</t>

<t>:《四牡》，五章，章五句。
</t>
<a name="2.1.3"></a>
<h4>皇皇者華</h4>
<t>毛詩序：「《皇皇者華》，君遣使臣也。送之以禮樂，言遠而有光華也。」
:皇皇者華，于彼原隰。駪駪征夫，每懷靡及。
:我馬維駒，六轡如濡。載馳載驅，周爰咨諏。
:我馬維騏，六轡如絲。載馳載驅，周爰咨謀。
:我馬維駱，六轡沃若。載馳載驅，周爰咨度。
:我馬維駰，六轡既均。載馳載驅，周爰咨詢。</t>

<t>:《皇皇者華》，五章，章四句。
</t>
<a name="2.1.4"></a>
<h4>常棣</h4>
<t>毛詩序：「《常棣》，燕兄弟也。閔<u>管蔡</u>之失道，故作常棣焉。」
:常棣之華，鄂不韡韡。凡今之人，莫如兄弟。
:死喪之威，兄弟孔懷。原隰裒矣，兄弟求矣。
:脊令在原，兄弟急難。每有良朋，況也永歎。
:兄弟鬩于牆，外禦其務。每有良朋，蒸也無戎。
:喪亂既平，既安且寧。雖有兄弟，不如友生。
:儐爾籩豆，飲酒之飫。兄弟既具，和樂且孺。
:妻子好合，如鼓瑟琴。兄弟既翕，和樂且湛。
:宜爾室家，樂爾妻孥。是究是圖，亶其然乎。</t>

<t>:《常棣》，八章，章四句。
</t>
<a name="2.1.5"></a>
<h4>伐木</h4>
<t>毛詩序：「《伐木》，燕朋友故舊也。自天子至于庶人，未有不須友以成者。親親以睦，友賢不棄，不遺故舊，則民德歸厚矣。」
:伐木丁丁，鳥鳴嚶嚶。出自幽谷，遷于喬木。嚶其鳴矣，求其友聲。
:相彼鳥矣，猶求友聲。矧伊人矣，不求友生。神之聽之，終和且平。
:伐木許許，釃酒有藇。既有肥羜，以速諸父。寧適不來？微我弗顧。
:於粲洒埽，陳饋八簋。既有肥牡，以速諸舅。寧適不來？微我有咎。
:伐木于阪，釃酒有衍，籩豆有踐，兄弟無遠。民之失德，乾餱以愆。
:有酒湑我，無酒酤我。坎坎鼓我，蹲蹲舞我。迨我暇矣！飲此湑矣！</t>

<t>:《伐木》，六章，章六句。
</t>
<a name="2.1.6"></a>
<h4>天保</h4>
<t>毛詩序：「《天保》，下報上也。君能下下以成其政，臣能歸美以報其上焉。」
:天保定爾，亦孔之固。俾爾單厚，何福不除？俾爾多益，以莫不庶。
:天保定爾，俾爾戩穀。罄無不宜，受天百祿。降爾遐福，維日不足。
:天保定爾，以莫不興！如山如阜，如岡如陵。如川之方至，以莫不增。
:吉蠲為饎，是用孝享。禴祠烝嘗，于公先王。君曰卜爾，萬壽無疆！
:神之弔矣，詒爾多福。民之質矣，日用飲食。羣黎百姓，徧為爾德。
:如月之恆，如日之升。如南山之壽，不騫不崩。如松柏之茂，無不爾或承。</t>

<t>:《天保》，六章，章六句。
</t>
<a name="2.1.7"></a>
<h4>采薇</h4>
<t>毛詩序：「《采薇》，遣戍役也。<u>文王</u>之時，西有<u>昆夷</u>之患，北有<u>玁狁</u>之難，以天子之命，命將率，遣戍役，以守衞中國。故歌采薇以遣之，出車以勞還，杕杜以勤歸也。」
:采薇采薇，薇亦作止。曰歸曰歸，歲亦莫止。
:靡室靡家，玁狁之故。不遑啟居，玁狁之故。</t>

<t>:采薇采薇，薇亦柔止。曰歸曰歸，心亦憂止。
:憂心烈烈，載飢載渴。我戍未定，靡使歸聘。</t>

<t>:采薇采薇，薇亦剛止。曰歸曰歸，歲亦陽止。
:王事靡盬。不遑啟處。憂心孔疚，我行不來。</t>

<t>:彼爾維何？維常之華。彼路斯何？君子之車。
:戎車既駕，四牡業業。豈敢定居？一月三捷。</t>

<t>:駕彼四牡，四牡騤騤。君子所依，小人所腓。
:四牡翼翼，象弭魚服。豈不日戒，玁狁孔棘！</t>

<t>:昔我往矣，楊柳依依。今我來思，雨雪霏霏。
:行道遲遲，載渴載飢。我心傷悲，莫知我哀！</t>

<t>:《采薇》，六章，章八句。
</t>
<a name="2.1.8"></a>
<h4>出車</h4>
<t>毛詩序：「《出車》，勞還率也。」
:我出我車，于彼牧矣。自天子所，謂我來矣。
:召彼僕夫，謂之載矣。王事多難，維其棘矣。</t>

<t>:我出我車，于彼郊矣。設此旐矣，建彼旄矣。
:彼旟旐斯，胡不斾斾？憂心悄悄，僕夫況瘁。</t>

<t>:王命南仲，往城于方。出車彭彭，旂旐央央。
:天子命我，城彼朔方。赫赫南仲，玁狁于襄。</t>

<t>:昔我往矣，黍稷方華。今我來思，雨雪載塗。
:王事多難，不遑啟居。豈不懷歸？畏此簡書。</t>

<t>:喓喓草蟲，趯趯阜螽。未見君子，憂心忡忡。
:既見君子，我心則降。赫赫南仲，薄伐西戎。</t>

<t>:春日遲遲，卉木萋萋。倉庚喈喈，采蘩祁祁。
:執訊獲醜，薄言還歸。赫赫南仲，玁狁于夷。</t>

<t>:《出車》，六章，章八句。
</t>
<a name="2.1.9"></a>
<h4>杕杜</h4>
<t>毛詩序：「《杕杜》，勞還役也。」
:有杕之杜，有睆其實。王事靡盬，繼嗣我日。日月陽止，女心傷止，征夫遑止。
:有杕之杜，其葉萋萋。王事靡盬，我心傷悲。卉木萋止，女心悲止，征夫歸止。
:陟彼北山，言采其杞。王事靡盬，憂我父母。檀車幝幝，四牡痯痯，征夫不遠。
:匪載匪來，憂心孔疚。期逝不至，而多為恤。卜筮偕止，會言近止，征夫邇止。</t>

<t>:《杕杜》，四章，章七句。
</t>
<a name="2.1.10"></a>
<h4>魚麗</h4>
<t>毛詩序：「《魚麗》，美萬物盛多能備禮也。<u>文武</u>以天保以上治內，《采薇》以下治外；始於憂勤，終於逸樂，故美萬物盛多，可以告於神明矣。」
:魚麗于罶，鱨鯊。君子有酒，旨且多。
:魚麗于罶，魴鱧。君子有酒，多且旨。
:魚麗于罶，鰋鯉。君子有酒，旨且有。
:物其多矣，維其嘉矣。
:物其旨矣，維其偕矣。
:物其有矣，維其時矣。</t>

<t>:《魚麗》，六章：三章，章四句；三章，章二句。</t>
<a name="2.1.11"></a>
<h4>南陔</h4>
<t>毛詩序：「《南陔》，孝子相戒以養也。」
有其義而亡其辭。
</t>
<a name="2.1.12"></a>
<h4>白華</h4>
<t>毛詩序：「《白華》，孝子之絜白也。」
有其義而亡其辭。
</t>
<a name="2.1.13"></a>
<h4>華黍</h4>
<t>毛詩序：「《華黍》，時和歲豐，宜黍稷也。」
有其義而亡其辭。
</t>
<a name="2.2"></a><h3>南有嘉魚之什</h3>
<a name="2.2.1"></a>
<h4>南有嘉魚</h4>
<t>毛詩序：「《南有嘉魚》，樂與賢也。太平君子至誠，樂與賢者共之也。」
:南有嘉魚，烝然罩罩。君子有酒，嘉賓式燕以樂。
:南有嘉魚，烝然汕汕。君子有酒，嘉賓式燕以衎。
:南有樛木，甘瓠纍之。君子有酒，嘉賓式燕綏之。
:翩翩者鵻，烝然來思。君子有酒，嘉賓式燕又思。</t>

<t>:《南有嘉魚》，四章，章四句。
</t>
<a name="2.2.2"></a>
<h4>南山有臺</h4>
<t>毛詩序：「《南山有臺》，樂得賢也。得賢則能為邦家立太平之基矣。」
:南山有臺，北山有萊。樂只君子，邦家之基。樂只君子，萬壽無期。
:南山有桑，北山有楊。樂只君子，邦家之光。樂只君子，萬壽無疆。
:南山有杞，北山有李。樂只君子，民之父母。樂只君子，德音不已。
:南山有栲，北山有杻。樂只君子，遐不眉壽。樂只君子，德音是茂。
:南山有枸，北山有楰。樂只君子，遐不黃耇。樂只君子，保艾爾後。</t>

<t>:《南山有臺》，五章，章六句。
</t>
<a name="2.2.3"></a>
<h4>由庚</h4>
<t>毛詩序：「《由庚》，萬物得由其道也。」
有其義而亡其辭。
</t>
<a name="2.2.4"></a>
<h4>崇丘</h4>
<t>毛詩序：「《崇丘》，萬物得極其高大也。」
有其義而亡其辭。
</t>
<a name="2.2.5"></a>
<h4>由儀</h4>
<t>毛詩序：「《由儀》，萬物之生，各得其宜也。」
有其義而亡其辭。
</t>
<a name="2.2.6"></a>
<h4>蓼蕭</h4>
<t>毛詩序：「《蓼蕭》，澤及四海也。」
:蓼彼蕭斯，零露湑兮。既見君子，我心寫兮。燕笑語兮，是以有譽處兮。
:蓼彼蕭斯，零露瀼瀼。既見君子，為龍為光。其德不爽，壽考不忘。
:蓼彼蕭斯，零露泥泥。既見君子，孔燕豈弟。宜兄宜弟，令德壽豈。
:蓼彼蕭斯，零露濃濃。既見君子，鞗革忡忡。和鸞雝雝，萬福攸同。</t>

<t>:《蓼蕭》，四章，章六句。
</t>
<a name="2.2.7"></a>
<h4>湛露</h4>
<t>毛詩序：「《湛露》，天子燕諸侯也。」
:湛湛露斯，匪陽不晞。厭厭夜飲，不醉無歸。
:湛湛露斯，在彼豐草。厭厭夜飲，在宗載考。
:湛湛露斯，在彼杞棘。顯允君子，莫不令德。
:其桐其椅，其實離離。豈弟君子，莫不令儀。</t>

<t>:《湛露》，四章，章四句。
</t>
<a name="2.2.8"></a>
<h4>彤弓</h4>
<t>毛詩序：「《彤弓》，天子錫有功諸侯也。」
:彤弓弨兮，受言藏之。我有嘉賓，中心貺之。鐘鼓既設，一朝饗之。
:彤弓弨兮，受言載之。我有嘉賓，中心喜之。鐘鼓既設，一朝右之。
:彤弓弨兮，受言櫜之。我有嘉賓，中心好之。鐘鼓既設，一朝醻之。</t>

<t>:《彤弓》，三章，章六句。
</t>
<a name="2.2.9"></a>
<h4>菁菁者莪</h4>
<t>毛詩序：「《菁菁者莪》，樂育材也。君子能長育人材，則天下喜樂之矣。」
:菁菁者莪，在彼中阿，既見君子，樂且有儀。
:菁菁者莪，在彼中沚，既見君子，我心則喜。
:菁菁者莪，在彼中陵，既見君子，錫我百朋。
:汎汎楊舟，載沈載浮，既見君子，我心則休。</t>

<t>:《菁菁者莪》，四章，章四句。
</t>
<a name="2.2.10"></a>
<h4>六月</h4>
<t>毛詩序：「《六月》，<u>宣王</u>北伐也。」
:六月棲棲，戎車既飭。四牡騤騤，載是常服。
:玁狁孔熾，我是用急。王于出征，以匡王國。</t>

<t>:比物四驪，閑之維則。維此六月，既成我服。
:我服既成，于三十里。王于出征，以佐天子。</t>

<t>:四牡脩廣，其大有顒。薄伐玁狁，以奏膚公。
:有嚴有翼，共武之服。共武之服，以定王國。</t>

<t>:玁狁匪茹，整居焦穫。侵鎬及方，至于涇陽。
:織文鳥章，白斾央央。元戎十乘，以先啟行。</t>

<t>:戎車既安，如輊如軒。四牡既佶，既佶且閑。
:薄伐玁狁，至于大原。文武吉甫，萬邦為憲。</t>

<t>:吉甫燕喜，既多受祉。來歸自鎬，我行永久。
:飲御諸友，炰鱉膾鯉。侯誰在矣？張仲孝友。</t>

<t>:《六月》，六章，章八句。
</t>
<a name="2.2.11"></a>
<h4>采芑</h4>
<t>毛詩序：「《采芑》，<u>宣王</u>南征也。」
:薄言采芑，于彼新田，于此菑畝。
:方叔涖止，其車三千，師干之試。
:方叔率止，乘其四騏，四騏翼翼。
:路車有奭，簟茀魚服，鉤膺鞗革。</t>

<t>:薄言采芑，于彼新田，于此中鄉。
:方叔涖止，其車三千，旂旐央央。
:方叔率止，約軧錯衡，八鸞瑲瑲。
:服其命服，朱芾斯皇，有瑲蔥珩。</t>

<t>:鴥彼飛隼，其飛戾天，亦集爰止。
:方叔涖止，其車三千，師干之試。
:方叔率止，鉦人伐鼓，陳師鞠旅。
:顯允方叔，伐鼓淵淵，振旅闐闐。</t>

<t>:蠢爾蠻荊，大邦為讎。
:方叔元老，克壯其猶。
:方叔率止，執訊獲醜。
:戎車嘽嘽，嘽嘽焞焞，如霆如雷。
:顯允方叔，征伐玁狁，蠻荊來威。</t>

<t>:《采芑》，四章，章十二句。
</t>
<a name="2.2.12"></a>
<h4>車攻</h4>
<t>毛詩序：「《車攻》，<u>宣王</u>復古也。<u>宣王</u>能內脩政事，外攘夷狄，復<u>文武</u>之境土，脩車馬，備器械，復會諸侯于東都，因田獵而選車徒焉。」
:我車既攻，我馬既同。四牡龐龐，駕言徂東。
:田車既好，四牡孔阜。東有甫草，駕言行狩。
:之子于苗，選徒嚻嚻。建旐設旄，搏獸于敖。
:駕彼四牡，四牡奕奕。赤芾金舄，會同有繹。
:決拾既佽，弓矢既調。射夫既同，助我舉柴。
:四黃既駕，兩驂不猗。不失其馳，舍矢如破。
:蕭蕭馬鳴，悠悠斾旌。徒御不驚，大庖不盈。
:之子于征，有聞無聲。允矣君子，展也大成。</t>

<t>:《車攻》，八章，章四句。
</t>
<a name="2.2.13"></a>
<h4>吉日</h4>
<t>毛詩序：「《吉日》，美<u>宣王</u>田也。能慎微接下，無不自盡，以奉其上焉。」
:吉日維戊，既伯既禱。田車既好，四牡孔阜。升彼大阜，從其羣醜。
:吉日庚午，既差我馬。獸之所同，麀鹿麌麌。漆沮之從，天子之所。
:瞻彼中原，其祁孔有。儦儦俟俟，或羣或友。悉率左右，以燕天子。
:既張我弓，既挾我矢。發彼小豝，殪此大兕。以御賓客，且以酌醴。</t>

<t>:《吉日》，四章，章六句。
</t>
<a name="2.3"></a><h3>鴻鴈之什</h3>
<a name="2.3.1"></a>
<h4>鴻鴈</h4>
<t>毛詩序：「《鴻鴈》，美<u>宣王</u>也。萬民離散，不安其居，而能勞來還定，安集之，至于矜寡，無不得其所焉。」
:鴻鴈于飛，肅肅其羽。之子于征，劬勞于野。爰及矜人，哀此鰥寡。
:鴻鴈于飛，集于中澤。之子于垣，百堵皆作。雖則劬勞，其究安宅。
:鴻鴈于飛，哀鳴嗸嗸。維此哲人，謂我劬勞。維彼愚人，謂我宣驕。</t>

<t>:《鴻鴈》，三章，章六句。
</t>
<a name="2.3.2"></a>
<h4>庭燎</h4>
<t>毛詩序：「《庭燎》，美宣王也，因以箴之。」
:夜如何其？夜未央。庭燎之光，君子至止，鸞聲將將。
:夜如何其？夜未艾。庭燎晣晣，君子至止，鸞聲噦噦。
:夜如何其？夜鄉晨。庭燎有煇，君子至止，言觀其旂。</t>

<t>:《庭燎》，三章，章五句。
</t>
<a name="2.3.3"></a>
<h4>沔水</h4>
<t>毛詩序：「《沔水》，規宣王也。」
:沔彼流水，朝宗于海。鴥彼飛隼，載飛載止。
:嗟我兄弟，邦人諸友。莫肯念亂，誰無父母？</t>

<t>:沔彼流水，其流湯湯。鴥彼飛隼，載飛載揚。
:念彼不蹟，載起載行。心之憂矣，不可弭忘。</t>

<t>:鴥彼飛隼，率彼中陵。
:民之訛言，寧莫之懲？我友敬矣，讒言其興。</t>

<t>:《沔水》，三章：二章，章八句；一章，章六句。
</t>
<a name="2.3.4"></a>
<h4>鶴鳴</h4>
<t>毛詩序：「《鶴鳴》，誨<u>宣王</u>也。」
:鶴鳴于九皐，聲聞于野。魚潛在淵，或在于渚。
:樂彼之園，爰有樹檀，其下維蘀。它山之石，可以為錯。</t>

<t>:鶴鳴于九皐，聲聞于天。魚在于渚，或潛在淵。
:樂彼之園，爰有樹檀，其下維穀。它山之石，可以攻玉。</t>

<t>:《鶴鳴》，二章，章九句。
</t>
<a name="2.3.5"></a>
<h4>祈父</h4>
<t>毛詩序：「《祈父》，刺<u>宣王</u>也。」
:祈父！予王之爪牙，胡轉予于恤？靡所止居。
:祈父！予王之爪士，胡轉予于恤？靡所厎止。
:祈父！亶不聦，胡轉予于恤？有母之尸饔。</t>

<t>:《祈父》，三章，章四句。
</t>
<a name="2.3.6"></a>
<h4>白駒</h4>
<t>毛詩序：「《白駒》，大夫刺<u>宣王</u>也。」
:皎皎白駒，食我場苗。縶之維之，以永今朝。所謂伊人，於焉逍遙。
:皎皎白駒，食我場藿。縶之維之，以永今夕。所謂伊人，於焉嘉客。
:皎皎白駒，賁然來思。爾公爾侯，逸豫無期。慎爾優游，勉爾遁思。
:皎皎白駒，在彼空谷，生芻一束。其人如玉，毋金玉爾音，而有遐心。</t>

<t>:《白駒》，四章，章六句。
</t>
<a name="2.3.7"></a>
<h4>黃鳥</h4>
<t>毛詩序：「《黃鳥》，刺<u>宣王</u>也。」</t>

<t>:黃鳥黃鳥，無集于穀，無啄我粟。
:此邦之人，不我肯穀。言旋言歸，復我邦族。</t>

<t>:黃鳥黃鳥，無集于桑，無啄我粱。
:此邦之人，不可與明。言旋言歸，復我諸兄。</t>

<t>:黃鳥黃鳥，無集于栩，無啄我黍。
:此邦之人，不可與處。言旋言歸，復我諸父。</t>

<t>:《黃鳥》，三章，章七句。
</t>
<a name="2.3.8"></a>
<h4>我行其野</h4>
<t>毛詩序：「《我行其野》，刺<u>宣王</u>也。」
:我行其野，蔽芾其樗。昏姻之故，言就爾居。爾不我畜，復我邦家。
:我行其野，言采其蓫。昏姻之故，言就爾宿。爾不我畜，言歸斯復。
:我行其野，言采其葍。不思舊姻，求爾新特。成不以富，亦祗以異。</t>

<t>:《我行其野》，三章，章六句。
</t>
<a name="2.3.9"></a>
<h4>斯干</h4>
<t>毛詩序：「《斯干》，<u>宣王</u>考室也。」
:秩秩斯干，幽幽南山。如竹苞矣，如松茂矣。
:兄及弟矣，式相好矣，無相猶矣。</t>

<t>:似續妣祖，築室百堵。
:西南其戶，爰居爰處，爰笑爰語。</t>

<t>:約之閣閣，椓之橐橐。
:風雨攸除，鳥鼠攸去，君子攸芋。</t>

<t>:如跂斯翼，如矢斯棘。
:如鳥斯革，如翬斯飛。君子攸躋。</t>

<t>:殖殖其庭，有覺其楹。
:噲噲其正，噦噦其冥。君子攸寧。</t>

<t>:下莞上簟，乃安斯寢。乃寢乃興，乃占我夢。
:吉夢維何？維熊維羆，維虺維蛇。</t>

<t>:大人占之，維熊維羆，男子之祥。
:維虺維蛇，女子之祥。</t>

<t>:乃生男子，載寢之牀。載衣之裳，載弄之璋。
:其泣喤喤，朱芾斯皇，室家君王。</t>

<t>:乃生女子，載寢之地。載衣之裼，載弄之瓦。
:無非無儀，唯酒食是議，無父母詒罹。</t>

<t>:《斯干》，九章：四章，章七句；五章，章五句。
</t>
<a name="2.3.10"></a>
<h4>無羊</h4>
<t>毛詩序：「《無羊》，<u>宣王</u>考牧也。」
:誰謂爾無羊？三百維羣。誰謂爾無牛？九十其犉。
:爾羊來思，其角濈濈，爾牛來思，其耳濕濕。</t>

<t>:或降于阿，或飲于池。或寢或訛，爾牧來思。
:何蓑何笠，或負其餱。三十維物，爾牲則具。</t>

<t>:爾牧來思，以薪以蒸。以雌以雄，爾羊來思。
:矜矜兢兢，不騫不崩。麾之以肱，畢來既升。</t>

<t>:牧人乃夢，衆維魚矣。旐維旟矣，大人占之。
:衆維魚矣，實維豐年。旐維旟矣，室家溱溱。</t>

<t>:《無羊》，四章，章八句。
</t>
<a name="2.4"></a><h3>節南山之什</h3>
<a name="2.4.1"></a>
<h4>節南山</h4>
<t>毛詩序：「《節南山》，<u>家父</u>刺<u>幽王</u>也。」
:節彼南山，維石巖巖。赫赫師尹，民具爾瞻。
:憂心如惔，不敢戲談。國既卒斬，何用不監！</t>

<t>:節彼南山，有實其猗。赫赫師尹，不平謂何？
:天方薦瘥，喪亂弘多。民言無嘉，憯莫懲嗟。</t>

<t>:尹氏大師，維周之氐。秉國之均，四方是維。
:天子是毗，俾民不迷。不弔昊天，不宜空我師。</t>

<t>:弗躬弗親，庶民弗信；弗問弗仕，勿罔君子？
:式夷式已，無小人殆。瑣瑣姻亞，則無膴仕。</t>

<t>:昊天不傭，降此鞠訩。昊天不惠，降此大戾。
:君子如屆，俾民心闋。君子如夷，惡怒是違。</t>

<t>:不弔昊天，亂靡有定。式月斯生，俾民不寧。
:憂心如酲，誰秉國成？不自為政，卒勞百姓。</t>

<t>:駕彼四牡，四牡項領。我瞻四方，蹙蹙靡所騁。</t>

<t>:方茂爾惡，相爾矛矣。既夷既懌，如相醻矣。</t>

<t>:昊天不平，我王不寧。不懲其心，覆怨其正。</t>

<t>:家父作誦，以究王訩。式訛爾心，以畜萬邦。</t>

<t>:《節南山》，十章：六章，章八句；四章，章四句。
</t>
<a name="2.4.2"></a>
<h4>正月</h4>
<t>毛詩序：「《正月》，大夫刺<u>幽王</u>也。」
:正月繁霜，我心憂傷。民之訛言，亦孔之將。
:念我獨兮，憂心京京。哀我小心，癙憂以痒。</t>

<t>:父母生我，胡俾我瘉？不自我先，不自我後。
:好言自口，莠言自口。憂心愈愈，是以有侮。</t>

<t>:憂心惸惸，念我無祿。民之無辜，并其臣僕。
:哀我人斯，于何從祿？瞻烏爰止，于誰之屋？</t>

<t>:瞻彼中林，侯薪侯蒸。民今方殆，視天夢夢。
:既克有定，靡人弗勝。有皇上帝，伊誰云憎？</t>

<t>:謂山蓋卑，為岡為陵。民之訛言，寧莫之懲！
:召彼故老，訊之占夢。具曰予聖，誰知烏之雌雄？</t>

<t>:謂天蓋高，不敢不局。謂地蓋厚，不敢不蹐。
:維號斯言，有倫有脊。哀今之人，胡為虺蜴。</t>

<t>:瞻彼阪田，有菀其特。天之扤我，如不我克。
:彼求我則，如不我得。執我仇仇，亦不我力。</t>

<t>:心之憂矣，如或結之。今茲之正，胡然厲矣？
:燎之方揚，寧或滅之。赫赫宗周，褒姒烕之。</t>

<t>:終其永懷，又窘陰雨。其車既載，乃棄爾輔。
:載輸爾載，將伯助予。</t>

<t>:無棄爾輔，員于爾輻。屢顧爾僕，不輸爾載。
:終踰絕險，曾是不意。</t>

<t>:魚在于沼，亦匪克樂。潛雖伏矣，亦孔之炤。
:憂心慘慘，念國之為虐。</t>

<t>:彼有旨酒，又有嘉殽。洽比其鄰，昏姻孔云。
:念我獨兮，憂心慇慇。</t>

<t>:佌佌彼有屋，蔌蔌方有穀。民今之無祿，天夭是椓。
:哿矣富人，哀此惸獨！</t>

<t>:《正月》，十三章：八章，章八句；五章，章六句。
</t>
<a name="2.4.3"></a>
<h4>十月之交</h4>
<t>毛詩序：「《十月之交》，大夫刺<u>幽王</u>也。」
:十月之交，朔月辛卯。日有食之，亦孔之醜。
:彼月而微，此日而微。今此下民，亦孔之哀。</t>

<t>:日月告凶，不用其行。四國無政，不用其良。
:彼月而食，則維其常。此日而食，于何不臧？</t>

<t>:爗爗震電，不寧不令。百川沸騰，山冡崒崩。
:高岸為谷，深谷為陵。哀今之人，胡憯莫懲？</t>

<t>:皇父卿士，番維司徒。家伯維宰，仲允膳夫。<ref>維宰，一作冡宰。</ref>
:棸子內史，蹶維趣馬。楀維師氏，豔妻煽方處。<ref>《唐石經》初刻為「𢯺」。後改「楀」。</ref>

:抑此皇父，豈曰不時？胡為我作，不即我謀？
:徹我牆屋，田卒汙萊。曰予不戕，禮則然矣！</t>

<t>:皇父孔聖，作都于向。擇三有事，亶侯多藏。
:不憖遺一老，俾守我王。擇有車馬，以居徂向。</t>

<t>:黽勉從事，不敢告勞。無罪無辜，讒口嚻嚻。
:下民之孽，匪降自天。噂沓背憎，職競由人。</t>

<t>:悠悠我里，亦孔之痗。四方有羨，我獨居憂。
:民莫不逸，我獨不敢休。天命不徹，我不敢傚我友自逸。</t>

<t>:《十月之交》，八章，章八句。
</t>
<a name="2.4.4"></a>
<h4>雨無正</h4>
<t>毛詩序：「《雨無正》，大夫刺<u>幽王</u>也。雨自上下者也，衆多如雨，而非所以為政也。」
:浩浩昊天，不駿其德。降喪饑饉，斬伐四國。
:旻天疾威，弗慮弗圖。舍彼有罪，既伏其辜。若此無罪，淪胥以鋪。</t>

<t>:周宗既滅，靡所止戾，正大夫離居，莫知我勩。
:三事大夫，莫肯夙夜。邦君諸侯，莫肯朝夕。庶曰式臧，覆出為惡。</t>

<t>:如何昊天，辟言不信？如彼行邁，則靡所臻。
:凡百君子，各敬爾身。胡不相畏？不畏于天？</t>

<t>:戎成不退，飢成不遂。曾我暬御，憯憯日瘁。
:凡百君子，莫肯用訊。聽言則荅，譖言則退。</t>

<t>:哀哉不能言，匪舌是出，維躬是瘁。
:哿矣能言，巧言如流，俾躬處休。</t>

<t>:維曰予仕，孔棘且殆。云不可使，得罪于天子。
:亦云可使，怨及朋友。</t>

<t>:謂爾遷于王都，曰予未有室家。
:鼠思泣血，無言不疾。昔爾出居，誰從作爾室？</t>

<t>:《雨無正》，七章：二章，章十句；二章，章八句；三章，章六句。
</t>
<a name="2.4.5"></a>
<h4>小旻</h4>
<t>毛詩序：「《小旻》，大夫刺<u>幽王</u>也。」
:旻天疾威，敷于下土，謀猶回遹，何日斯沮？
:謀臧不從，不臧覆用。我視謀猶，亦孔之卭。</t>

<t>:潝潝訿訿，亦孔之哀。謀之其臧，則具是違。
:謀之不臧，則具是依。我視謀猶，伊于胡厎？</t>

<t>:我龜既厭，不我告猶。謀夫孔多，是用不集。
:發言盈庭，誰敢執其咎？如匪行邁謀，是用不得于道。</t>

<t>:哀哉為猶！匪先民是程，匪大猶是經。
:維邇言是聽，維邇言是爭。如彼築室于道謀，是用不潰于成。</t>

<t>:國雖靡止，或聖或否。民雖靡膴，或哲或謀，或肅或艾。
:如彼泉流，無淪胥以敗。</t>

<t>:不敢暴虎，不敢馮河。人知其一，莫知其他。
:戰戰兢兢，如臨深淵，如履薄冰。</t>

<t>:《小旻》，六章：三章，章八句；三章，章七句。
</t>
<a name="2.4.6"></a>
<h4>小宛</h4>
<t>毛詩序：「《小宛》，大夫刺<u>宣王</u>也。」<ref>據北京大學出版、李學勤等人整理之十三經注疏整理本中說明，根據清代阮元考證，「宣」實為「幽」之訛誤。</ref>
:宛彼鳴鳩，翰飛戾天。我心憂傷，念昔先人。明發不寐，有懷二人。</t>

<t>:人之齊聖，飲酒溫克。彼昏不知，壹醉日富。各敬爾儀，天命不又。</t>

<t>:中原有菽，庶民采之。螟蛉有子，蜾蠃負之。教誨爾子，式穀似之。</t>

<t>:題彼脊令，載飛載鳴。我日斯邁，而月斯征。夙興夜寐，毋忝爾所生。</t>

<t>:交交桑扈，率場啄粟。哀我填寡，宜岸宜獄。握粟出卜，自何能穀？</t>

<t>:溫溫恭人，如集于木。惴惴小心，如臨于谷。戰戰兢兢，如履薄冰。</t>

<t>:《小宛》，六章，章六句。
</t>
<a name="2.4.7"></a>
<h4>小弁</h4>
<t>毛詩序：「《小弁》，刺<u>幽王</u>也。大子之傅作焉。」
:弁<ref>弁，ㄆㄢˊ，樂也。</ref>彼鸒<ref>鸒，ㄩˋ，即鵯鶋。一種鳥，大如鴿，腹下白，多群居。</ref>斯，歸飛提提。民莫不穀，我獨于罹。
:何辜于天，我罪伊何？心之憂矣，云如之何。</t>

<t>:踧踧周道，鞫為茂草。我心憂傷，惄焉如擣。
:假寐永歎，維憂用老。心之憂矣，疢如疾首。</t>

<t>:維桑與梓，必恭敬止。靡瞻匪父，靡依匪母。
:不屬于毛？不罹于裏？天之生我，我辰安在？</t>

<t>:菀彼柳斯，鳴蜩嘒嘒。有漼者淵，萑葦淠淠。
:譬彼舟流，不知所屆。心之憂矣，不遑假寐。</t>

<t>:鹿斯之奔，維足伎伎。雉之朝雊，尚求其雌。
:譬彼壞木，疾用無枝。心之憂矣，寧莫之知。</t>

<t>:相彼投兔，尚或先之。行有死人，尚或墐之。
:君子秉心，維其忍之。心之憂矣，涕既隕之。</t>

<t>:君子信讒，如或醻之。君子不惠，不舒究之。
:伐木掎矣，析薪扡矣。舍彼有罪，予之佗矣。</t>

<t>:莫高匪山，莫浚匪泉。君子無易由言，耳屬于垣。
:無逝我梁，無發我笱。我躬不閱，遑恤我後。</t>

<t>:《小弁》，八章，章八句。
</t>
<a name="2.4.8"></a>
<h4>巧言</h4>
<t>毛詩序：「《巧言》，刺<u>幽王</u>也。大夫傷於讒，故作是詩也。」
:悠悠昊天，曰父母且。無罪無辜，亂如此幠。
:昊天已威，予慎無罪。昊天大幠，予慎無辜。</t>

<t>:亂之初生，僭始既涵。亂之又生，君子信讒。
:君子如怒，亂庶遄沮。君子如祉，亂庶遄已。</t>

<t>:君子屢盟，亂是用長。君子信盜，亂是用暴。
:盜言孔甘，亂是用餤。匪其止共，維王之卭。</t>

<t>:奕奕寢廟，君子作之。秩秩大猷，聖人莫之。
:他人有心，予忖度之。躍躍毚兔，遇犬獲之。</t>

<t>:荏染柔木，君子樹之。往來行言，心焉數之。
:蛇蛇碩言，出自口矣。巧言如簧，顏之厚矣。</t>

<t>:彼何人斯？居河之麋。無拳無勇，職為亂階。
:既微且尰，爾勇伊何！為猶將多，爾居徒幾何！</t>

<t>:《巧言》，六章，章八句。
</t>
<a name="2.4.9"></a>
<h4>何人斯</h4>
<t>毛詩序：「《何人斯》，<u>蘇公</u>刺<u>暴公</u>也。<u>暴公</u>為卿士而譖<u>蘇公</u>焉，故<u>蘇公</u>作是詩以絕之。」
:彼何人斯？其心孔艱。胡逝我梁，不入我門？伊誰云從？維暴之云。</t>

<t>:二人從行，誰為此禍？胡逝我梁，不入唁我？始者不如今，云不我可。</t>

<t>:彼何人斯，胡逝我陳？我聞其聲，不見其身。不愧于人。不畏于天。</t>

<t>:彼何人斯？其為飄風。胡不自北？胡不自南？胡逝我梁？祇攪我心。</t>

<t>:爾之安行，亦不遑舍。爾之亟行，遑脂爾車？壹者之來，云何其盱。</t>

<t>:爾還而入，我心易也。還而不入，否難知也。壹者之來，俾我祇也。</t>

<t>:伯氏吹壎，仲氏吹篪。及爾如貫，諒不我知。出此三物，以詛爾斯。</t>

<t>:為鬼為蜮，則不可得。有靦面目，視人罔極。作此好歌，以極反側。</t>

<t>:《何人斯》，八章，章六句。
</t>
<a name="2.4.10"></a>
<h4>巷伯</h4>
<t>毛詩序：「《巷伯》，刺<u>幽王</u>也。寺人傷於讒，故作是詩也。」
:萋兮斐兮，成是貝錦。彼譖人者，亦已大甚。</t>

<t>:哆兮侈兮，成是南箕。彼譖人者，誰適與謀？</t>

<t>:緝緝翩翩，謀欲譖人。慎爾言也，謂爾不信。</t>

<t>:捷捷幡幡，謀欲譖言。豈不爾受？既其女遷。</t>

<t>:驕人好好，勞人草草。蒼天蒼天！視彼驕人，矜此勞人！</t>

<t>:彼譖人者，誰適與謀？取彼譖人，投畀豺虎。
:豺虎不食，投畀有北。有北不受，投畀有昊。</t>

<t>:楊園之道，猗于畝丘。寺人孟子，作為此詩。
:凡百君子，敬而聽之。</t>

<t>:《巷伯》，七章：四章，章四句；一章，五句；一章，八句；一章，六句。
</t>
<a name="2.5"></a><h3>谷風之什</h3>
<a name="2.5.1"></a>
<h4>谷風</h4>
<t>毛詩序：「《谷風》，刺<u>幽王</u>也。天下俗薄，朋友道絕焉。」
:習習谷風，維風及雨。
:將恐將懼，維予與女。
:將安將樂，女轉棄予。</t>

<t>:習習谷風，維風及頹。
:將恐將懼，寘予于懷。
:將安將樂，棄予如遺。</t>

<t>:習習谷風，維山崔嵬。
:無草不死，無木不萎。
:忘我大德，思我小怨。</t>

<t>:《谷風》，三章，章六句。
</t>
<a name="2.5.2"></a>
<h4>蓼莪</h4>
<t>毛詩序：「《蓼莪》，刺<u>幽王</u>也。民人勞苦，孝子不得終養爾。」
:蓼蓼者莪，匪莪伊蒿。
:哀哀父母，生我劬勞。</t>

<t>:蓼蓼者莪，匪莪伊蔚。
:哀哀父母，生我勞瘁。</t>

<t>:缾之罄矣，維罍之恥。
:鮮民之生，不如死之久矣。</t>

<t>:無父何怙？無母何恃？
:出則銜恤，入則靡至。</t>

<t>:父兮生我，母兮鞠我，拊我、畜我、長我、育我、
:顧我、復我、出入腹我。欲報之德，昊天罔極。</t>

<t>:南山烈烈，飄風發發。
:民莫不穀，我獨何害？</t>

<t>:南山律律，飄風弗弗。
:民莫不穀，我獨不卒！</t>

<t>:《蓼莪》六章：四章，章四句；二章，章八句。


成氏曰：毛詩之序言此諷幽王之意，民之言此，時不則予，何哉？實則郢書燕說之疑焉
</t>
<a name="2.5.3"></a>
<h4>大東</h4>
<t>毛詩序：「《大東》，刺亂也。東國困於役，而傷於財，<u>譚</u>大夫作是詩以告病焉。」
:有饛簋飧，有捄棘匕。周道如砥，其直如矢。
:君子所履，小人所視。睠言顧之，澘焉出涕。</t>

<t>:小東大東，杼柚其空。糾糾葛屨，可以履霜。
:佻佻公子，行彼周行。既往既來，使我心疚。</t>

<t>:有洌氿泉，無浸穫薪。契契寤歎，哀我憚人。
:薪是穫薪，尚可載也。哀我憚人，亦可息也。</t>

<t>:東人之子，職勞不來。西人之子，粲粲衣服。
:舟人之子，熊羆是裘。私人之子，百僚是試。</t>

<t>:或以其酒，不以其漿。鞙鞙佩璲，不以其長。
:維天有漢，監亦有光。跂彼織女，終日七襄。</t>

<t>:雖則七襄，不成報章。睆彼牽牛，不以服箱。
:東有啟明，西有長庚。有捄天畢，載施之行。</t>

<t>:維南有箕，不可以簸揚。維北有斗，不可以挹酒漿。
:維南有箕，載翕其舌。維北有斗，西柄之揭。</t>

<t>:《大東》，七章，章八句。
</t>
<a name="2.5.4"></a>
<h4>四月</h4>
<t>毛詩序：「《四月》，大夫刺<u>幽王</u>也。在位貪殘，下國構禍，怨亂並興焉。」
:四月維夏，六月徂暑。先祖匪人？胡寧忍予？
:秋日淒淒，百卉具腓。亂離瘼矣，爰其適歸？
:冬日烈烈，飄風發發。民莫不穀，我獨何害？
:山有嘉卉，侯栗侯梅。廢為殘賊，莫知其尤。
:相彼泉水，載清載濁。我日構禍，曷云能穀？
:滔滔江漢，南國之紀。盡瘁以仕，寧莫我有。
:匪鶉匪鳶，翰飛戾天。匪鱣匪鮪，濳逃于淵。
:山有蕨薇，隰有杞桋。君子作歌，維以告哀。</t>

<t>:《四月》，八章，章四句。
</t>
<a name="2.5.5"></a>
<h4>北山</h4>
<t>毛詩序：「《北山》，大夫刺<u>幽王</u>也。役使不均，己勞於從事，而不得(終)養其父母焉。」
:陟彼北山，言采其杞。偕偕士子，朝夕從事。王事靡盬，憂我父母。
:溥天之下，莫非王土。率土之濱，莫非王臣。大夫不均，我從事獨賢。
:四牡彭彭，王事傍傍。嘉我未老，鮮我方將。旅力方剛，經營四方。
:或燕燕居息，或盡瘁事國；或息偃在牀，或不已于行。
:或不知叫號，或慘慘劬勞；或棲遲偃仰，或王事鞅掌。
:或湛樂飲酒，或慘慘畏咎；或出入風議，或靡事不為。</t>

<t>:《北山》，六章：三章，章六句；三章，章四句。
</t>
<a name="2.5.6"></a>
<h4>無將大車</h4>
<t>毛詩序：「《無將大車》，大夫悔將小人也。」
:無將大車，祇自塵兮。無思百憂，祇自疷兮。
:無將大車，維塵冥冥。無思百憂，不出于熲。
:無將大車，維塵雍兮。無思百憂，祇自重兮。</t>

<t>:《無將大車》，三章，章四句。
</t>
<a name="2.5.7"></a>
<h4>小明</h4>
<t>毛詩序：「《小明》，大夫悔仕於亂世也。」
:明明上天，照臨下土。我征徂西，至于艽野。二月初吉，載離寒暑。
:心之憂矣，其毒大苦。念彼共人，涕零如雨。豈不懷歸？畏此罪罟。</t>

<t>:昔我往矣，日月方除。曷云其還？歲聿云莫<ref>莫，延文本作暮。</ref>。念我獨兮，我事孔庶。
:心之憂矣，憚我不暇。念彼共人，睠睠懷顧<ref>睠睠，延文本作眷眷。</ref>。豈不懷歸？畏此譴怒。</t>

<t>:昔我往矣，日月方奧<ref>奧，延文本作燠。</ref>。曷云其還，政事愈蹙。歲聿云莫，采蕭穫菽。
:心之憂矣，自詒伊戚。念彼共人，興言出宿。豈不懷歸？畏此反覆。</t>

<t>:嗟爾君子，無恆安處。靖共爾位，正直是與。神之聽之，式穀以女。</t>

<t>:嗟爾君子，無恆安息。靖共爾位，好是正直。神之聽之，介爾景福。</t>

<t>:《小明》，五章：三章，章十二句；二章，章六句。
</t>
<a name="2.5.8"></a>
<h4>鼓鍾</h4>
<t>毛詩序：「《鼓鍾》<ref>延文本，鍾作鐘。下皆同。</ref>，刺<U>幽王</U>也。」
:鼓鍾將將，淮水湯湯。憂心且傷。淑人君子，懷允不忘。
:鼓鍾喈喈，淮水湝湝。憂心且悲。淑人君子，其德不回。
:鼓鍾伐鼛，淮有三洲。憂心且妯。淑人君子，其德不猶。
:鼓鍾欽欽，鼓瑟鼓琴。笙磬同音。以雅以南，以籥不<span style="color:blue">僭</span>。</t>

<t>:《鼓鍾》，四章，章五句。
</t>
<a name="2.5.9"></a>
<h4>楚茨</h4>
<t>毛詩序：「《楚茨》，刺<u>幽王</u>也。政煩賦重，田萊多荒，饑饉降喪，民卒流亡。祭祀不饗，故君子思古焉。」
:楚楚者茨，言抽其棘。自昔何為？我蓺黍稷。
:我黍與與，我稷翼翼。我倉既盈，我庾維億。
:以為酒食，以享以祀。以妥以侑，以介景福。</t>

<t>:濟濟蹌蹌，絜爾牛羊，以往烝嘗。
:或剝或亨<ref>亨，延文本作烹。</ref>，或肆或將，祝祭于祊。
:祀事孔明，先祖是皇，神保是饗。
:孝孫有慶，報以介福，萬壽無疆。</t>

<t>:執爨踖踖，為俎孔碩，或燔或炙。
:君婦莫莫，為豆孔庶，為賓為客。
:獻醻交錯，禮儀卒度，笑語卒獲。
:神保是格，報以介福，萬壽攸酢。</t>

<t>:我孔熯矣，式禮莫愆。工祝致告，徂賚孝孫。
:苾芬孝祀，神嗜飲食。卜爾百福，如幾如式。
:既齊既稷，既匡既勑。永錫爾極，時萬時億。</t>

<t>:禮儀既備，鍾鼓既戒。孝孫徂位，工祝致告。
:神具醉止，皇尸載起。鼓鍾送尸，神保聿歸。
:諸宰君婦，廢徹不遲。諸父兄弟，備言燕私。</t>

<t>:樂具入奏，以綏後祿。爾殽既將，莫怨具慶。
:既醉既飽，小大稽首。神嗜飲食，使君壽考。
:孔惠孔時，維其盡之。子子孫孫，勿替引之。</t>

<t>:《楚茨》，六章，章十二句。
</t>
<a name="2.5.10"></a>
<h4>信南山</h4>
<t>毛詩序：「《信南山》，刺<u>幽王</u>也。不能脩<u>成王</u>之業，疆理天下，以奉<u>禹</u>功，故君子思古焉。」
:信彼南山，維禹甸之。畇畇原隰，曾孫田之。我疆我理，南東其畝。
:上天同雲，雨雪雰雰。益之以霢霂，既優既渥。既霑既足，生我百穀。
:疆埸翼翼，黍稷彧彧。曾孫之穡，以為酒食。畀我尸賓，壽考萬年。
:中田有廬，疆埸有瓜。是剝是菹，獻之皇祖。曾孫壽考，受天之祜。
:祭以清酒，從以騂牡，享于祖考。執其鸞刀，以啟其毛，取其血膋。
:是烝是享，苾苾芬芬。祀事孔明，先祖是皇。報以介福，萬壽無疆。</t>

<t>:《信南山》，六章，章六句。
</t>
<a name="2.6"></a><h3>甫田之什</h3>
<a name="2.6.1"></a>
<h4>甫田</h4>
<t>毛詩序：「《甫田》，刺<u>幽王</u>也。君子傷今而思古焉。」
:倬彼甫田，歲取十千。我取其陳，食我農人，自古有年。
:今適南畝，或耘或耔。黍稷薿薿。攸介攸止，烝我髦士。</t>

<t>:以我齊明，與我犧羊，以社以方。
:我田既臧，農夫之慶。琴瑟擊鼓，以御田祖。
:以祈甘雨，以介我稷黍，以穀我士女。</t>

<t>:曾孫來止，以其婦子，饁彼南畝。
:田畯至喜，攘其左右，嘗其旨否。
:禾易長畝，終善且有。曾孫不怒，農夫克敏。</t>

<t>:曾孫之稼，如茨如梁，曾孫之庾，如坻如京。
:乃求千斯倉，乃求萬斯箱，黍稷稻粱。
:農夫之慶，報以介福，萬壽無疆。</t>

<t>:《甫田》，四章，章十句。</t>
<a name="2.6.2"></a>
<h4>大田</h4>
<t>毛詩序：「《大田》，刺<u>幽王</u>也。言矜寡不能自存焉。」
:大田多稼，既種既戒。既備乃事，以我覃耜。
:俶載南畝，播厥百穀。既庭且碩，曾孫是若。</t>

<t>:既方既皁，既堅既好，不稂不莠。
:去其螟螣，及其蟊賊，無害我田穉。
:田祖有神，秉畀炎火。</t>

<t>:有渰萋萋，興雨祁祁，雨我公田，遂及我私。
:彼有不穫穉，此有不斂穧<ref>穧，延文本作積。</ref>。彼有遺秉，此有滯穗。伊寡婦之利。</t>

<t>:曾孫來止，以其婦子，饁彼南畝。田畯至喜。
:來方禋祀，以其騂黑。與其黍稷，以享以祀，以介景福。</t>

<t>:《大田》，四章：二章，章八句；二章，章九句。
</t>
<a name="2.6.3"></a>
<h4>瞻彼洛矣</h4>
<t>毛詩序：「《瞻彼洛矣》，刺<u>幽王</u>也。思古明王，能爵命諸侯，賞善罰惡焉。」
:瞻彼洛矣，維水泱泱。君子至止，福祿如茨。韎韐有奭，以作六師。
:瞻彼洛矣，維水泱泱。君子至止，鞸琫有珌。君子萬年，保其家室。<ref>鞸，《唐石經》作鞞。</ref>
:瞻彼洛矣，維水泱泱。君子至止，福祿既同。君子萬年，保其家邦。</t>

<t>:《瞻彼洛矣》，三章，章六句。
</t>
<a name="2.6.4"></a>
<h4>裳裳者華</h4>
<t>毛詩序：「《裳裳者華》，刺<u>幽王</u>也。古之仕者世祿，小人在位，則讒諂並進，棄賢者之類，絕功臣之世焉。」
:裳裳者華，其葉湑兮。我覯之子，我心寫兮。我心寫兮，是以有譽處兮。
:裳裳者華，芸其黃矣。我覯之子，維其有章矣。維其有章矣，是以有慶矣。
:裳裳者華，或黃或白。我覯之子，乘其四駱。乘其四駱，六轡沃若。
:左之左之，君子宜之。右之右之，君子有之。維其有之，是以似之。</t>

<t>:《裳裳者華》，四章，章六句。
</t>
<a name="2.6.5"></a>
<h4>桑扈</h4>
<t>毛詩序：「《桑扈》，刺<u>幽王</u>也。君臣上下，動無禮文焉。」
:交交桑扈，有鶯其羽。君子樂胥，受天之祜。
:交交桑扈，有鶯其領。君子樂胥，萬邦之屏。
:之屏之翰，百辟為憲。不戢不難，受福不那。
:兕觥其觩，旨酒思柔。彼交匪敖，萬福來求。</t>

<t>:《桑扈》，四章，章四句。
</t>
<a name="2.6.6"></a>
<h4>鴛鴦</h4>
<t>毛詩序：「《鴛鴦》，刺<u>幽王</u>也。思古明王交於萬物有道，自奉養有節焉。」
:鴛鴦于飛，畢之羅之。君子萬年，福祿宜之。
:鴛鴦在梁，戢其左翼。君子萬年，宜其遐福。
:乘馬在廏，摧之秣之。君子萬年，福祿艾之。
:乘馬在廏，秣之摧之。君子萬年，福祿綏之。</t>

<t>:《鴛鴦》，四章，章四句。
</t>
<a name="2.6.7"></a>
<h4>頍弁</h4>
<t>毛詩序：「《頍弁》，諸公刺<u>幽王</u>也。暴戾無親，不能宴樂同姓，親睦九族，孤危將亡，故作是詩也。」
:有頍者弁，實維伊何？爾酒既旨，爾殽既嘉。
:豈伊異人？兄弟匪他。蔦與女蘿，施于松柏。
:未見君子，憂心弈弈；既見君子，庶幾說懌。</t>

<t>:有頍者弁，實維何期？爾酒既旨，爾殽既時。
:豈伊異人？兄弟具來。蔦與女蘿，施于松上。
:未見君子，憂心怲怲；既見君子，庶幾有臧。</t>

<t>:有頍者弁，實維在首？爾酒既旨，爾殽既阜。
:豈伊異人？兄弟甥舅。如彼雨雪，先集維霰。
:死喪無日，無幾相見，樂酒今夕，君子維宴。</t>

<t>:《頍弁》，三章，章十二句。
</t>
<a name="2.6.8"></a>
<h4>車舝</h4>
<t>毛詩序：「《車舝》，大夫刺<u>幽王</u>也。<u>褒姒</u>嫉妒，無道並進，讒巧敗國，德澤不加於民。<u>周</u>人思得賢女以配君子，故作是詩也。」
:閒關車之舝兮，思孌季女逝兮。匪飢匪渴，德音來括。雖無好友，式燕且喜。
:依彼平林，有集維鷮。辰彼碩女，令德來教。式燕且譽，好爾無射。
:雖無旨酒，式飲庶幾。雖無嘉殽，式食庶幾。雖無德與女，式歌且舞。<ref>殽，延文本作肴。</ref>
:陟彼高岡，析其柞薪。析其柞薪，其葉湑兮。鮮我覯爾，我心寫兮。
:高山仰止，景行行止。四牡騑騑，六轡如琴。覯爾新昏，以慰我心。</t>

<t>:《車舝》，五章，章六句。
</t>
<a name="2.6.9"></a>
<h4>青蠅</h4>
<t>毛詩序：「《青蠅》，大夫刺<u>幽王</u>也。」
:營營青蠅<ref>營營，蒼蠅飛舞時發出的聲音。</ref>，止於樊<ref>樊，指籬笆。</ref>。豈弟君子，無信讒言。<ref>豈弟，延文本作愷悌。</ref>
:營營青蠅，止于棘。讒人罔極，交亂四國。
:營營青蠅，止于榛。讒人罔極，構我二人。</t>

<t>:《青蠅》，三章，章四句。
</t>
<a name="2.6.10"></a>
<h4>賓之初筵</h4>
<t>毛詩序：「《賓之初筵》，<u>衞武公</u>刺時也。<u>幽王</u>荒廢，媟近小人，飲酒無度，天下化之。君臣上下，沈湎淫液，<u>武公</u>既入，而作是詩也。」
:賓之初筵，左右秩秩，籩豆有楚，殽核維旅。
:酒既和旨，飲酒孔偕，鐘鼓既設，舉醻逸逸。
:大侯既抗，弓矢斯張，射夫既同，獻爾發功。
:發彼有的，以祈爾爵。</t>

<t>:籥舞笙鼓，樂既和奏，烝衎烈祖，以洽百禮。
:百禮既至，有壬有林，錫爾純嘏，子孫其湛。
:其湛曰樂，各奏爾能，賓載手仇，室人入又。
:酌彼康爵，以奏爾時。</t>

<t>:賓之初筵，溫溫其恭，其未醉止，威儀反反。
:曰既醉止，威儀幡幡，舍其坐遷，屢舞僊僊。
:其未醉止，威儀抑抑，曰既醉止，威儀怭怭。
:是曰既醉，不知其秩。</t>

<t>:賓既醉止，載號載呶，亂我籩豆，屢舞僛僛。
:是曰既醉，不知其郵，側弁之俄，屢舞傞傞。
:既醉而出，並受其福，醉而不出，是謂伐德。
:飲酒孔嘉，維其令儀。</t>

<t>:凡此飲酒，或醉或否，既立之監，或佐之史。
:彼醉不臧，不醉反恥。式勿從謂，無俾大怠。
:匪言勿言，匪由勿語，由醉之言，俾出童羖。
:三爵不識，矧敢多又。</t>

<t>:《賓之初筵》，五章，章十四句。
</t>
<a name="2.7"></a><h3>魚藻之什</h3>
<a name="2.7.1"></a>
<h4>魚藻</h4>
<t>毛詩序：「《魚藻》，刺<u>幽王</u>也。言萬物失其性，王居<u>鎬京</u>，將不能以自樂，故君子思古之<u>武王</u>焉。」
:魚在在藻，有頒其首。王在在鎬，豈樂飲酒。
:魚在在藻，有莘其尾。王在在鎬，飲酒樂豈。
:魚在在藻，依于其蒲。王在在鎬，有那其居。</t>

<t>:《魚藻》，三章，章四句。
</t>
<a name="2.7.2"></a>
<h4>采菽</h4>
<t>毛詩序：「《采菽》，刺<u>幽王</u>也。侮慢諸侯，諸侯來朝，不能錫命以禮。數徵會之，而無信義，君子見微而思古焉。」
:采菽采菽，筐之筥之。君子來朝，何錫予之？
:雖無予之，路車乘馬。又何予之？玄袞及黼。</t>

<t>:觱沸檻泉，言采其芹。君子來朝，言觀其旂。
:其旂淠淠，鸞聲嘒嘒。載驂載駟，君子所屆。</t>

<t>:赤芾在股，邪幅在下。彼交匪紓，天子所予。
:樂只君子，天子命之。樂只君子，福祿申之。</t>

<t>:維柞之枝，其葉蓬蓬。樂只君子，殿天子之邦。
:樂只君子，萬福攸同。平平左右，亦是率從。</t>

<t>:汎汎楊舟，紼纚維之。樂只君子，天子葵之。
:樂只君子，福祿膍之。優哉游哉，亦是戾矣。</t>

<t>:《采菽》，五章，章八句。
</t>
<a name="2.7.3"></a>
<h4>角弓</h4>
<t>毛詩序：「《角弓》，父兄刺<u>幽王</u>也。不親九族而好讒佞，骨肉相怨，故作是詩也。」
:騂騂角弓，翩其反矣。兄弟昏姻，無胥遠矣。
:爾之遠矣，民胥然矣。爾之教矣，民胥傚矣。
:此令兄弟，綽綽有裕。不令兄弟，交相為瘉。
:民之無良，相怨一方。受爵不讓，至于已斯亡。
:老馬反為駒，不顧其後。如食宜饇，如酌孔取。
:毋教猱升木，如塗塗附。君子有徽猷，小人與屬。
:雨雪瀌瀌，見晛曰消。莫肯下遺，式居婁驕。
:雨雪浮浮，見晛曰流。如蠻如髦，我是用憂。</t>

<t>:《角弓》，八章，章四句。
</t>
<a name="2.7.4"></a>
<h4>菀柳</h4>
<t>毛詩序：「《菀柳》，刺<u>幽王</u>也。暴虐無親而刑罰不中，諸侯皆不欲朝，言王者之不可朝事也。」
:有菀者柳，不尚息焉？上帝甚蹈，無自暱焉。俾予靖之，後予極焉。
:有菀者柳，不尚愒焉？上帝甚蹈，無自瘵焉。俾予靖之，後予邁焉。
:有鳥高飛，亦傅于天。彼人之心，于何其臻？曷予靖之？居以凶矜。</t>

<t>:《菀柳》，三章，章六句。
</t>
<a name="2.7.5"></a>
<h4>都人士</h4>
<t>毛詩序：「《都人士》，<u>周</u>人刺衣服無常也<ref>衣字，《卷子本》傍注本無。</ref>。古者長民，衣服不貳，從容有常，以齊其民，則民德歸壹。傷今不復見古人也。」
:彼都人士，狐裘黃黃。其容不改，出言有章。行歸于周，萬民所望。
:彼都人士，臺笠緇撮。彼君子女，綢直如髮。我不見兮，我心不說。
:彼都人士，充耳琇實。彼君子女，謂之尹吉。我不見兮，我心苑結。
:彼都人士，垂帶而厲。彼君子女，卷髮如蠆。我不見兮，言從之邁。
:匪伊垂之，帶則有餘。匪伊卷之，髮則有旟。我不見兮，云何盱矣。</t>

<t>:《都人士》，五章，章六句。
</t>
<a name="2.7.6"></a>
<h4>采綠</h4>
<t>毛詩序：「《采綠》，刺怨曠也。<u>幽王</u>之時，多怨曠者也。」
:終朝采綠，不盈一匊。予髮曲局，薄言歸沐。
:終朝采藍，不盈一襜。五日為期，六日不詹。
:之子于狩，言韔其弓。之子于釣，言綸之繩。
:其釣維何？維魴及鱮。維魴及鱮，薄言觀者。</t>

<t>:《采綠》，四章，章四句。
</t>
<a name="2.7.7"></a>
<h4>黍苗</h4>
<t>毛詩序：「《黍苗》，刺<u>幽王</u>也。不能膏潤天下，卿士不能行<u>召伯</u>之職焉。」
:芃芃黍苗，陰雨膏之。悠悠南行，召伯勞之。
:我任我輦，我車我牛。我行既集，蓋云歸哉。
:我徒我御，我師我旅。我行既集，蓋云歸處。
:肅肅謝功，召伯營之。烈烈征師，召伯成之。
:原隰既平，泉流既清。召伯有成，王心則寧。</t>

<t>:《黍苗》，五章，章四句。
</t>
<a name="2.7.8"></a>
<h4>隰桑</h4>
<t>毛詩序：「《隰桑》，刺<u>幽王</u>也。小人在位，君子在野。思見君子，盡心以事之。」
:隰桑有阿，其葉有難。既見君子，其樂如何？
:隰桑有阿，其葉有沃。既見君子，云何不樂？
:隰桑有阿，其葉有幽。既見君子，德音孔膠。
:心乎愛矣，遐不謂矣？中心藏之，何日忘之？</t>

<t>:《隰桑》，五章，章四句。
</t>
<a name="2.7.9"></a>
<h4>白華</h4>
<t>毛詩序：「《白華》，<u>周</u>人刺<u>幽后</u>也。<u>幽王</u>取<u>申</u>女以為后，又得<u>襃姒</u>而黜<u>申后</u>，故下國化之，以妾為妻，以孽代宗。而王弗能治。<u>周</u>人為之作是詩也。」
:白華菅兮，白茅束兮。之子之遠，俾我獨兮。
:英英白雲，露彼菅茅。天步艱難，之子不猶。
:滮池北流，浸彼稻田。嘯歌傷懷，念彼碩人。
:樵彼桑薪，卬烘于煁。維彼碩人，實勞我心。
:鼓鍾于宮，聲聞于外。念子懆懆，視我邁邁。
:有鶖在梁，有鶴在林。維彼碩人，實勞我心。
:鴛鴦在梁，戢其左翼。之子無良，二三其德。
:有扁斯石，履之卑兮。之子之遠，俾我疧兮。</t>

<t>:《白華》，八章，章四句。
</t>
<a name="2.7.10"></a>
<h4>緜蠻</h4>
<t>毛詩序：「《緜蠻》，微臣刺亂也。大臣不用仁心，遺忘微賤，不肯飲食教載之，故作是詩也。」
:緜蠻黃鳥，止于丘阿。道之云遠，我勞如何！
:飲之食之，教之誨之。命彼後車，謂之載之。</t>

<t>:緜蠻黃鳥，止于丘隅。豈敢憚行？畏不能趨。
:飲之食之，教之誨之。命彼後車，謂之載之。</t>

<t>:緜蠻黃鳥，止于丘側。豈敢憚行，畏不能極。
:飲之食之，教之誨之。命彼後車，謂之載之。</t>

<t>:《緜蠻》，三章，章八句。
</t>
<a name="2.7.11"></a>
<h4>瓠葉</h4>
<t>毛詩序：「瓠葉，大夫刺<u>幽王</u>也。上棄禮而不能行，雖有牲牢<span style="color:blue">饔</span>餼，不肯用也。故思古之人，不以微薄廢禮焉。」<ref>饔，原「上雝下食」→Unicode:297F7。</ref>
:幡幡瓠葉，采之亨之。君子有酒，酌言嘗之。
:有兔斯首，炮之燔之。君子有酒，酌言獻之。
:有兔斯首，燔之炙之。君子有酒，酌言酢之。
:有兔斯首，燔之炮之。君子有酒，酌言醻之。</t>

<t>:《瓠葉》，四章，章四句。
</t>
<a name="2.7.12"></a>
<h4>漸漸之石</h4>
<t>毛詩序：「《漸漸之石》，下國刺<u>幽王</u>也。戎狄叛之，荊舒不至，乃命將率東征，役久病於外，故作是詩也。」
:漸漸之石，維其高矣。山川悠遠，維其勞矣。武人東征，不皇朝矣。
:漸漸之石，維其卒矣。山川悠遠，曷其沒矣。武人東征，不皇出矣。
:有豕白蹢，烝涉波矣。月離于畢，俾滂沱矣。武人東征，不皇他矣。</t>

<t>:《漸漸之石》，三章，章六句。
</t>
<a name="2.7.13"></a>
<h4>苕之華</h4>
<t>毛詩序：「《苕之華》，大夫閔時也。<u>幽王</u>之時，西戎東夷，交侵中國，師旅並起，因之以饑饉。君子閔<u>周</u>室之將亡，傷己逢之，故作是詩也。」
:苕之華，芸其黃矣。心之憂矣，維其傷矣。
:苕之華，其葉青青。知我如此，不如無生。
:牂羊墳首，三星在罶。人可以食，鮮可以飽。</t>

<t>:《苕之華》，三章，章四句。
</t>
<a name="2.7.14"></a>
<h4>何草不黃</h4>
<t>毛詩序：「《何草不黃》，下國刺<u>幽王</u>也。四夷交侵，中國背叛，用兵不息，視民如禽獸。君子憂之，故作是詩也。」
:何草不黃？何日不行？何人不將？經營四方。
:何草不玄？何人不矜？哀我征夫，獨為匪民。
:匪兕匪虎，率彼曠野。哀我征夫，朝夕不暇。
:有芃者狐，率彼幽草。有棧之車，行彼周道。</t>

<t>:《何草不黃》，四章，章四句。
</t>
<a name="2.8"></a><h2>大雅</h2>
<h3>文王之什</h3>
<a name="2.8.1"></a>
<h4>文王</h4>
<t>毛詩序：「《文王》，<u>文王</u>受命作<u>周</u>也。」</t>

<t>:文王在上，於昭于天。周雖舊邦，其命維新。
:有周不顯，帝命不時。文王陟降，在帝左右。</t>

<t>:亹亹文王，令聞不已。陳錫哉周，侯文王孫子。
:文王孫子，本支百世。凡周之士，不顯亦世。</t>

<t>:世之不顯，厥猶翼翼。思皇多士，生此王國。
:王國克生，維周之楨。濟濟多士，文王以寧。</t>

<t>:穆穆文王，於緝熙敬止。假哉天命，有商孫子。
:商之孫子，其麗不億。上帝既命，侯于周服。</t>

<t>:侯服于周，天命靡常。殷士膚敏，祼將于京。
:厥作祼將，常服黼<span style="color:blue">冔</span>。王之藎臣，無念爾祖。<ref>冔，一作𠳲。</ref>

:無念爾祖，聿脩厥德。永言配命，自求多福。
:殷之未喪師，克配上帝。宜鑒于殷，駿命不易。</t>

<t>:命之不易，無遏爾躬。宣昭義問，有虞殷自天。
:上天之載，無聲無臭。儀刑文王，萬邦作孚。</t>

<t>:《文王》，七章，章八句。
</t>
<a name="2.8.2"></a>
<h4>大明</h4>
<t>毛詩序：「《大明》，<u>文王</u>有明德，故天復命<u>武王</u>也。」
:明明在下，赫赫在上。天難忱斯，不易維王。天位殷適，使不挾四方。</t>

<t>:摯仲氏任，自彼殷商，來嫁于周。曰嬪于京，乃及王季，維德之行。大任有身，生此文王。</t>

<t>:維此文王，小心翼翼。昭事上帝，聿懷多福。厥德不回，以受方國。</t>

<t>:天監在下，有命既集。文王初載，天作之合。在洽之陽，在渭之涘。文王嘉止，大邦有子。</t>

<t>:大邦有子，俔天之妹。文定厥祥，親迎于渭。造舟為梁，不顯其光。</t>

<t>:有命自天，命此文王。于周于京，纘女維莘。長子維行，篤生武王。保右命爾，燮伐大商。</t>

<t>:殷商之旅，其會如林。矢于牧野，維予侯興。上帝臨女，無貳爾心。</t>

<t>:牧野洋洋，檀車煌煌，駟騵彭彭。維師尚父，時維鷹揚。涼彼武王，肆伐大商。會朝清明。</t>

<t>:《大明》，八章：四章，章六句；四章，章八句。
</t>
<a name="2.8.3"></a>
<h4>緜</h4>
<t>毛詩序：「《緜》，<u>文王</u>之興，本由<u>大王</u>也。」
:緜緜瓜瓞，民之初生，自土沮漆。古公亶父，陶復陶宂，未有家室。
:古公亶父，來朝走馬。率西水滸，至于岐下。爰及姜女，聿來胥宇。
:周原膴膴，堇荼如飴。爰始爰謀，爰契我龜。曰止曰時，築室于茲。
:廼慰廼止，廼左廼右。廼疆廼理，廼宣廼畝。自西徂東，周爰執事。
:乃召司空，乃召司徒。俾立室家，其繩則直。縮版以載，作廟翼翼。
:捄之陾陾，度之薨薨。築之登登，削屢馮馮。百堵皆興，鼛鼓弗勝。
:廼立皐門，皐門有伉。廼立應門，應門將將。廼立冢土，戎醜攸行。
:肆不殄厥慍，亦不隕厥問。柞棫拔矣，行道兌矣。混夷駾矣，維其喙矣。
:虞芮質厥成，文王蹶厥生。予曰有疏附，予曰有先後。予曰有奔奏，予曰有禦侮。</t>

<t>:《緜》，九章，章六句。
</t>
<a name="2.8.4"></a>
<h4>棫樸</h4>
<t>毛詩序：「《棫樸》，<u>文王</u>能官人也。」
:芃芃棫樸，薪之槱之。濟濟辟王，左右趣之。
:濟濟辟王，左右奉璋。奉璋峨峨，髦士攸宜。
:淠彼涇舟，烝徒楫之。周王于邁，六師及之。
:倬彼雲漢，為章于天。周王壽考，遐不作人。
:追琢其章，金玉其相。勉勉我王，綱紀四方。</t>

<t>:《棫樸》，五章，章四句。
</t>
<a name="2.8.5"></a>
<h4>旱麓</h4>
<t>毛詩序：「《旱麓》，受祖也。<u>周</u>之先祖，世脩<u>后稷</u><u>公劉</u>之業，<u>大王</u><u>王季</u>申以百福干祿焉。」
:瞻彼旱麓，榛楛濟濟。豈弟君子，干祿豈弟。
:瑟彼玉瓚，黃流在中。豈弟君子，福祿攸降。
:鳶飛戾天，魚躍于淵。豈弟君子，遐不作人。
:清酒既載，騂牡既備。以享以祀，以介景福。
:瑟彼柞棫，民所燎矣。豈弟君子，神所勞矣。
:莫莫葛藟，施于條枚。豈弟君子，求福不回。</t>

<t>:《旱麓》，六章，章四句。
</t>
<a name="2.8.6"></a>
<h4>思齊</h4>
<t>毛詩序：「《思齊》，<u>文王</u>所以聖也。」
:思齊大任，文王之母，思媚周姜。京室之婦，大姒嗣徽音，則百斯男。
:惠于宗公，神罔時怨，神罔時恫。刑于寡妻，至于兄弟，以御于家邦。
:雝雝在宮，肅肅在廟。不顯亦臨，無射亦保。
:肆戎疾不殄，烈假不瑕。不聞亦式，不諫亦入。
:肆成人有德，小子有造。古之人無斁，譽髦斯士。</t>

<t>:《思齊》，四章：章六句。故言五章：二章，章六句；三章，章四句。
</t>
<a name="2.8.7"></a>
<h4>皇矣</h4>
<t>毛詩序：「《皇矣》，美<u>周</u>也。天監代<u>殷</u>，莫若<u>周</u>。<u>周</u>世世脩德，莫若<u>文王</u>。」
:皇矣上帝，臨下有赫。監觀四方，求民之莫。
:維此二國，其政不獲。維彼四國，爰究爰度。
:上帝耆之，憎其式廓。乃眷西顧，此維與宅。</t>

<t>:作之屏之，其菑其翳。脩之平之，其灌其栵。
:啟之辟之，其檉其椐。攘之剔之，其檿其柘。
:帝遷明德，串夷載路，天立厥配，受命既固。</t>

<t>:帝省其山，柞棫斯拔，松柏斯兌。
:帝作邦作對。自大伯王季。
:維此王季，因心則友。則友其兄，則篤其慶。
:載錫之光。受祿無喪，奄有四方。</t>

<t>:維此王季，帝度其心。貊其德音，其德克明。
:克明克類，克長克君。王此大邦，克順克比。
:比于文王，其德靡悔，既受帝祉，施于孫子。</t>

<t>:帝謂文王：無然畔援，無然歆羨，誕先登于岸。
:密人不恭，敢距大邦，侵阮徂共。
:王赫斯怒，爰整其旅，以按徂旅，以篤于周祜，以對于天下。</t>

<t>:依其在京，侵自阮疆，陟我高岡。
:無矢我陵，我陵我阿，無飲我泉，我泉我池。
:度其鮮原，居岐之陽，在渭之將，萬邦之方，下民之王。</t>

<t>:帝謂文王：予懷明德。不大聲以色，不長夏以革，不識不知，順帝之則。
:帝謂文王：詢爾仇方。同爾兄弟，以爾鉤援，與爾臨衝，以伐崇墉。</t>

<t>:臨衝閑閑，崇墉言言。執訊連連，攸馘安安。是類是禡，是致是附。四方以無侮。
:臨衝茀茀，崇墉仡仡。是伐是肆，是絕是忽。四方以無拂。</t>

<t>:《皇矣》，八章，章十二句。
</t>
<a name="2.8.8"></a>
<h4>靈臺</h4>
<t>毛詩序：「《靈臺》，民始附也。<u>文王</u>受命，而民樂其有靈德，以及鳥獸昆蟲焉。」
:經始靈臺，經之營之。庶民攻之，不日成之。
:經始勿亟，庶民子來。王在靈囿，麀鹿攸伏。
:麀鹿濯濯，白鳥翯翯。王在靈沼，於牣魚躍。
:虡業維樅，賁鼓維鏞。於論鼓鍾，於樂辟廱。
:於論鼓鍾，於樂辟廱。鼉鼓逢逢，矇瞍奏公。</t>

<t>:《靈臺》，五章，章四句。
</t>
<a name="2.8.9"></a>
<h4>下武</h4>
<t>毛詩序：「《下武》，繼文也。<u>武王</u>有聖德，復受天命，能昭先人之功焉。」
:下武維周，世有哲王。三后在天，王配于京。
:王配于京，世德作求。永言配命，成王之孚。
:成王之孚，下土之式。永言孝思，孝思維則。
:媚茲一人，應侯順德。永言孝思，昭哉嗣服。
:昭茲來許，繩其祖武。於萬斯年，受天之祜。
:受天之祜，四方來賀。於萬斯年，不遐有佐。</t>

<t>:《下武》，六章，章四句。
</t>
<a name="2.8.10"></a>
<h4>文王有聲</h4>
<t>毛詩序：「《文王有聲》，繼伐也。<u>武王</u>能廣<u>文王</u>之聲，卒其伐功也。」
:文王有聲，遹駿有聲。遹求厥寧，遹觀厥成。文王烝哉。
:文王受命，有此武功。既伐于崇，作邑于豐。文王烝哉。
:築城伊淢，作豐伊匹。匪棘其欲，遹追來孝。王后烝哉。
:王公伊濯，維豐之垣。四方攸同，王后維翰。王后烝哉。
:豐水東注，維禹之績。四方攸同，皇王維辟。皇王烝哉。
:鎬京辟廱，自西自東。自南自北，無思不服。皇王烝哉。
:考卜維王，宅是鎬京。維龜正之，武王成之。武王烝哉。
:豐水有芑，武王豈不仕。詒厥孫謀，以燕翼子。武王烝哉。</t>

<t>:《文王有聲》，八章，章五句。
</t>
<a name="2.9"></a><h3>生民之什</h3>
<a name="2.9.1"></a>
<h4>生民</h4>
<t>毛詩序：「《生民》，尊祖也。<u>后稷</u>生於<u>姜嫄</u>，文武之功，起於<u>后稷</u>，故推以配天焉。」
:厥初生民，時維姜嫄。生民如何？克禋克祀，以弗無子。
:履帝武敏歆，攸介攸止。載震載夙，載生載育。時維后稷。</t>

<t>:誕彌厥月，先生如達。不坼不副，無菑無害。
:以赫厥靈，上帝不寧。不康禋祀，居然生子。</t>

<t>:誕寘之隘巷，牛羊腓字之。誕寘之平林，會伐平林。
:誕寘之寒冰，鳥覆翼之。鳥乃去矣，后稷呱矣。</t>

<t>:實覃實訏，厥聲載路。誕實匍匐，克岐克嶷，以就口食。
:蓺之荏菽，荏菽斾斾，禾役穟穟。麻麥幪幪，<span style="color:blue">瓜</span>瓞唪唪。</t>

<t>:誕后稷之穡，有相之道。茀厥豐草，種之黃茂。
:實方實苞，實種實褎，實發實秀，實堅實好，實穎實栗。即有邰家室。</t>

<t>:誕降嘉種，維秬維秠，維穈維芑。
:恒之秬秠，是穫是畝。恒之穈芑，是任是負。以歸肇祀。</t>

<t>:誕我祀如何？或舂或揄，或簸或蹂。釋之叟叟，烝之浮浮。
:載謀載惟，取蕭祭脂，取羝以軷。載燔載烈，以興嗣歲。</t>

<t>:卬盛于豆，于豆于登。其香始升，上帝居歆。<ref>登，一作豋。</ref>
:胡臭亶時？后稷肇祀，庶無罪悔，以迄于今。</t>

<t>:《生民》，八章：四章，章十句；四章，章八句。
</t>
<a name="2.9.2"></a>
<h4>行葦</h4>
<t>毛詩序：「《行葦》，忠厚也。<u>周</u>家忠厚，仁及草木，故能內睦九族，外尊事黃耇，養老乞言，以成其福祿焉。」<ref>耇，一作耈。</ref>
:敦彼行葦，牛羊勿踐履。方苞方體，維葉泥泥。
:戚戚兄弟，莫遠具爾。或肆之筵，或授之几。
:肆筵設席，授几有緝御。或獻或酢，洗爵奠斝。
:醓醢以薦，或燔或炙。嘉殽脾臄，或歌或咢。
:敦弓既堅，四鍭既鈞。舍矢既均，序賓以賢。
:敦弓既句，既挾四鍭。四鍭如樹，序賓以不侮。
:曾孫維主，酒醴維醹。酌以大斗，以祈黃耇。
:黃耇台背，以引以翼，壽考維祺，以介景福。</t>

<t>:《行葦》，八章，章四句。故言七章：二章，章六句；五章，章四句。
</t>
<a name="2.9.3"></a>
<h4>既醉</h4>
<t>毛詩序：「《既醉》，大平也。醉酒飽德，人有士君子之行焉。」
:既醉以酒，既飽以德。君子萬年，介爾景福。
:既醉以酒，爾殽既將。君子萬年，介爾昭明。
:昭明有融，高朗令終。令終有俶，公尸嘉告。
:其告維何？籩豆靜嘉。朋友攸攝，攝以威儀。
:威儀孔時，君子有孝子。孝子不匱，永錫爾類。
:其類維何？室家之壼。君子萬年，永錫祚胤。
:其胤維何？天被爾祿。君子萬年，景命有僕。
:其僕維何？釐爾女士。釐爾女士，從以孫子。</t>

<t>:《既醉》，八章，章四句。
</t>
<a name="2.9.4"></a>
<h4>鳧鷖</h4>
<t>毛詩序：「《鳧鷖》，守成也。大平之君子，能持盈守成，神祇祖考安樂之也。」
:鳧鷖在涇，公尸來燕來寧。爾酒既清，爾殽既馨。公尸燕飲，福祿來成。
:鳧鷖在沙，公尸來燕來宜。爾酒既多，爾殽既嘉。公尸燕飲，福祿來為。
:鳧鷖在渚，公尸來燕來處。爾酒既湑，爾殽伊脯。公尸燕飲，福祿來下。
:鳧鷖在潀，公尸來燕來宗。既燕于宗，福祿攸降。公尸燕飲，福祿來崇。
:鳧鷖在亹，公尸來止熏熏。旨酒欣欣，燔炙芬芬。公尸燕飲，無有後艱。</t>

<t>:《鳧鷖》，五章，章六句。
</t>
<a name="2.9.5"></a>
<h4>假樂</h4>
<t>毛詩序：「《假樂》，嘉<u>成王</u>也。」
:假樂君子，顯顯令德。宜民宜人，受祿于天。保右命之，自天申之。
:干祿百福，子孫千億。穆穆皇皇，宜君宜王。不愆不忘，率由舊章。
:威儀抑抑，德音秩秩。無怨無惡，率由羣匹。受福無疆，四方之綱。
:之綱之紀，燕及朋友。百辟卿士，媚于天子。不解于位，民之攸塈。</t>

<t>:《假樂》，四章，章六句。
</t>
<a name="2.9.6"></a>
<h4>公劉</h4>
<t>毛詩序：「《公劉》，<u>召康公</u>戒<u>成王</u>也。<u>成王</u>將涖政，戒以民事，美<u>公劉</u>之厚於民，而獻是詩也。」
:篤公劉，匪居匪康，迺埸迺疆。迺積迺倉，迺裹餱糧。<ref>迺，一作乃。下同。</ref><ref>埸，一作場，誤也。</ref>
:于橐于囊，思輯用光。弓矢斯張，干戈戚揚，爰方啟行。</t>

<t>:篤公劉，于胥斯原，既庶既繁，既順迺宣，而無永歎。<ref>歎，一作嘆。</ref>
:陟則在巘，復降在原。何以舟之？維玉及瑤，鞞琫容刀。</t>

<t>:篤公劉，逝彼百泉，瞻彼溥原，迺陟南岡，乃覯于京。<ref>乃，一作迺。下同。</ref>
:京師之野，于時處處。于時廬旅，于時言言，于時語語。</t>

<t>:篤公劉，于京斯依，蹌蹌濟濟，俾筵俾几。既登乃依。
:乃造其曹，執豕于牢，酌之用匏。食之飲之，君之宗之。</t>

<t>:篤公劉，既溥既長，既景迺岡，相其陰陽，觀其流泉。
:其軍三單，度其隰原，徹田為糧。度其夕陽，豳居允荒。</t>

<t>:篤公劉，于豳斯館，涉渭為亂，取厲取鍛，止基迺理。<ref>厲，一作礪。</ref><ref>鍛，一作碫。</ref>
:爰眾爰有，夾其皇澗。遡其過澗，止旅乃密，芮鞫之即。</t>

<t>:《公劉》，六章，章十句。
</t>
<a name="2.9.7"></a>
<h4>泂酌</h4>
<t>毛詩序：「《泂酌》，<u>召康公</u>戒<u>成王</u>也。言皇天親有德，饗有道也。」
:泂酌彼行潦，挹彼注茲，可以餴饎。豈弟君子，民之父母。<ref>豈弟，一作愷悌。下同。</ref>
:泂酌彼行潦，挹彼注茲，可以濯罍。豈弟君子，民之攸歸。
:泂酌彼行潦，挹彼注茲，可以濯溉。豈弟君子，民之攸塈。</t>

<t>:《泂酌》，三章，章五句。
</t>
<a name="2.9.8"></a>
<h4>卷阿</h4>
<t>毛詩序：「《卷阿》，<u>召康公</u>戒<u>成王</u>也。言求賢用吉士也。」
:有卷者阿，飄風自南。豈弟君子，來游來歌，以矢其音。<ref>豈弟，《延文本》作愷悌。下同。</ref>
:伴奐爾游矣，優游爾休矣。豈弟君子，俾爾彌爾性，似先公酋矣。
:爾土宇昄章，亦孔之厚矣。豈弟君子，俾爾彌爾性，百神爾主矣。
:爾受命長矣，茀祿爾康矣。豈弟君子，俾爾彌爾性，純嘏爾常矣。<ref>《延文本》無爾字。</ref>
:有馮有翼，有孝有德，以引以翼。豈弟君子，四方為則。
:顒顒卬卬，如圭如璋，令聞令望。豈弟君子，四方為綱。
:鳳皇于飛，翽翽其羽，亦集爰止。藹藹王多吉士，維君子使，媚于天子。
:鳳皇于飛，翽翽其羽，亦傅于天。藹藹王多吉人，維君子命，媚于庶人。
:鳳皇鳴矣，于彼高岡。梧桐生矣，于彼朝陽。菶菶萋萋，雝雝喈喈。<ref>雝雝，《唐石經》、《延文本》並作雍雍。</ref>
:君子之車，既庶且多。君子之馬，既閑且馳。矢詩不多，維以遂歌。</t>

<t>:《卷阿》，十章：六章，章五句；四章，章六句。
</t>
<a name="2.9.9"></a>
<h4>民勞</h4>
<t>毛詩序：「《民勞》，<u>召穆公</u>刺<u>厲王</u>也。」
:民亦勞止，汔可小康。惠此中國，以綏四方。
:無縱詭隨，以謹無良。式遏寇虐，憯不畏明。柔遠能邇，以定我王。<ref>憯，《延文本》作慘。</ref>

:民亦勞止，汔可小休。惠此中國，以為民逑。
:無縱詭隨，以謹惛怓。式遏寇虐，無俾民憂。無棄爾勞，以為王休。<ref>惛，一作惽。</ref><ref>棄，《唐石經》作弃。</ref><ref>休，《延文本》作烋。</ref>

:民亦勞止，汔可小息。惠此京師，以綏四國。
:無縱詭隨，以謹罔極。式遏寇虐，無俾作慝。敬慎威儀，以近有德。</t>

<t>:民亦勞止，汔可小愒。惠此中國，俾民憂泄。
:無縱詭隨，以謹醜厲。式遏寇虐，無俾正敗。戎雖小子，而式弘大。</t>

<t>:民亦勞止，汔可小安。惠此中國，國無有殘。
:無縱詭隨，以謹繾綣。式遏寇虐，無俾正反。王欲玉女，是用大諫。<ref>女，《延文本》作汝。</ref><ref>用，一作以。</ref>

:《民勞》，五章，章十句。
</t>
<a name="2.9.10"></a>
<h4>板</h4>
<t>毛詩序：「《板》，<u>凡伯</u>刺<u>厲王</u>也。」
:上帝板板，下民卒癉。出話不然，為猶不遠。
:靡聖管管，不實於亶。猶之未遠，是用大諫。<ref>於，《唐石經》《延文本》並作于。</ref><ref>用，一作以。</ref>

:天之方難，無然憲憲。天之方蹶，無然泄泄。<ref>泄泄，《唐石經》作洩洩。</ref>
:辭之輯矣，民之洽矣。辭之懌矣，民之莫矣。<ref>洽，《左傳》作協。</ref><ref>懌，《延文本》作繹。</ref>

:我雖異事，及爾同寮。我即爾謀，聽我嚻嚻。<ref>寮，《延文本》作僚。</ref>
:我言維服，勿以為笑。先民有言，詢于芻蕘。</t>

<t>:天之方虐，無然謔謔。老夫灌灌，小子蹻蹻。
:匪我言耄，爾用憂謔。多將熇熇，不可救藥。<ref>耄，《延文本》作旄。</ref>

:天之方懠，無為夸毗。威儀卒迷，善人載尸。
:民之方殿屎，則莫我敢葵。喪亂蔑資，曾莫惠我師。<ref>殿屎，呻吟也。</ref>

:天之牖民，如壎如篪。如璋如圭，如取如攜。<ref>牖，《延文本》作誘。下同。</ref>
:攜無曰益，牖民孔易。民之多辟，無自立辟。</t>

<t>:价人維藩，大師維垣。大邦維屏，大宗維翰。
:懷德維寧，宗子維城。無俾城壞，無獨斯畏。</t>

<t>:敬天之怒，無敢戲豫。敬天之渝，無敢馳驅。
:昊天曰明，及爾出王。昊天曰旦，及爾游衍。</t>

<t>:《板》，八章，章八句。</t>
<a name="2.10"></a><h3>蕩之什</h3>
<a name="2.10.1"></a>
<h4>蕩</h4>
<t>毛詩序：「《蕩》，<u>召穆公</u>傷<u>周</u>室大壞也。<u>厲王</u>無道，天下蕩蕩，無綱紀文章，故作是詩也。」
:蕩蕩上帝，下民之辟。疾威上帝，其命多辟。
:天生烝民，其命匪諶。靡不有初，鮮克有終。</t>

<t>:文王曰咨！咨女殷商，曾是彊禦，曾是掊克。
:曾是在位，曾是在服。天降滔德，女興是力。</t>

<t>:文王曰咨！咨女殷商，而秉義類，彊禦多懟。
:流言以對，寇攘式內。侯作侯祝，靡屆靡究。</t>

<t>:文王曰咨！咨女殷商，女炰烋于中國，斂怨以為德。<ref>女，《延文本》作汝。</ref>
:不明爾德，時無背無側。爾德不明，以無陪無卿。</t>

<t>:文王曰咨！咨女殷商，天不湎爾以酒，不義從式。
:既愆爾止，靡明靡晦；式號式呼，俾晝作夜。</t>

<t>:文王曰咨！咨女殷商，如蜩如螗，如沸如羹。
:小大近喪，人尚乎由行。內奰于中國，覃及鬼方。</t>

<t>:文王曰咨！咨女殷商，匪上帝不時，殷不用舊。
:雖無老成人，尚有典刑。曾是莫聽，大命以傾。</t>

<t>:文王曰咨！咨女殷商，人亦有言，顛沛之揭。
:枝葉未有害，本實先撥。殷鑒不遠，在夏后之世。</t>

<t>:《蕩》，八章，章八句。
</t>
<a name="2.10.2"></a>
<h4>抑</h4>
<t>毛詩序：「《抑》，<u>衞武公</u>刺<u>厲王</u>，亦以自警也。」
:抑抑威儀，維德之隅。人亦有言，靡哲不愚。
:庶人之愚，亦職維疾。哲人之愚，亦維斯戾。</t>

<t>:無競維人，四方其訓之。有覺德行，四國順之。
:訏謨定命，遠猶辰告。敬慎威儀，維民之則。</t>

<t>:其在于今，興迷亂于政。顛覆厥德，荒湛于酒。
:女雖湛樂從，弗念厥紹；罔敷求先王，克共明刑。</t>

<t>:肆皇天弗尚，如彼泉流，無淪胥以亡。
:夙興夜寐，洒埽庭內，維民之章。
:脩爾車馬，弓矢戎兵，用戒戎作，用逷蠻方。</t>

<t>:質爾人民，謹爾侯度，用戒不虞。
:慎爾出話，敬爾威儀，無不柔嘉。
:白圭之玷，尚可磨也。斯言之玷，不可為也。</t>

<t>:無易由言，無曰苟矣。莫捫朕舌，言不可逝矣。
:無言不讎，無德不報。惠于朋友，庶民小子。
:子孫繩繩，萬民靡不承。</t>

<t>:視爾友君子，輯柔爾顏，不遐有愆。
:相在爾室，尚不愧于屋漏。無曰不顯，莫予云覯。
:神之格思，不可度思，矧可射思。</t>

<t>:辟爾為德，俾臧俾嘉。淑慎爾止，不愆于儀。
:不僭不賊，鮮不為則。<ref>僭，《延文本》作譖。下同。</ref>
:投我以桃，報之以李。彼童而角，實虹小子。</t>

<t>:荏染柔木，言緡之絲。溫溫恭人，維德之基。
:其維哲人，告之話言，順德之行。
:其維愚人，覆謂我僭，民各有心。</t>

<t>:於乎小子，未知臧否。
:匪手攜之，言示之事。匪面命之，言提其耳。
:借曰未知，亦既抱子。民之靡盈，誰夙知而莫成。</t>

<t>:昊天孔昭，我生靡樂。視爾夢夢，我心慘慘。
:誨爾諄諄，聽我藐藐，匪用為教，覆用為虐。
:借曰未知，亦聿既耄。</t>

<t>:於乎小子，告爾舊止。
:聽用我謀，庶無大悔。天方艱難，曰喪厥國。
:取譬不遠，昊天不忒。回遹其德，俾民大棘。</t>

<t>:《抑》，十二章：三章，章八句；九章，章十句。
</t>
<a name="2.10.3"></a>
<h4>桑柔</h4>
<t>毛詩序：「《桑柔》，<u>芮伯</u>刺<u>厲王</u>也。」
:菀彼桑柔，其下侯旬。捋采其劉，瘼此下民。
:不殄心憂，倉兄填兮。倬彼昊天，寧不我矜。</t>

<t>:四牡騤騤，旟旐有翩。亂生不夷，靡國不泯。
:民靡有黎，具禍以燼。於乎有哀，國步斯頻。</t>

<t>:國步蔑資，天不我將。靡所止疑，云徂何往？
:君子實維，秉心無競。誰生厲階？至今為梗。</t>

<t>:憂心慇慇，念我土宇。我生不辰，逢天僤怒。
:自西徂東，靡所定處。多我覯痻，孔棘我圉。</t>

<t>:為謀為毖，亂況斯削，告爾憂恤，誨爾序爵。
:誰能執熱，逝不以濯，其何能淑，載胥及溺。</t>

<t>:如彼遡風，亦孔之僾。民有肅心，荓云不逮。
:好是稼穡，力民代食，稼穡維寶，代食維好。</t>

<t>:天降喪亂，滅我立王。降此蟊賊，稼穡卒痒。
:哀恫中國，具贅卒荒。靡有旅力，以念穹蒼。</t>

<t>:維此惠君，民人所瞻。秉心宣猶，考慎其相。
:維彼不順，自獨俾臧，自有肺腸，俾民卒狂。</t>

<t>:瞻彼中林，甡甡其鹿。朋友已譖，不胥以穀。
:人亦有言：進退維谷。</t>

<t>:維此聖人，瞻言百里。維彼愚人，覆狂以喜。
:匪言不能，胡斯畏忌。</t>

<t>:維此良人，弗求弗迪，維彼忍心，是顧是復。
:民之貪亂，寧為荼毒。</t>

<t>:大風有隧，有空大谷，維此良人，作為式穀。
:維彼不順，征以中垢。</t>

<t>:大風有隧，貪人敗類，聽言則對，誦言如醉。
:匪用其良，覆俾我悖。</t>

<t>:嗟爾朋友！予豈不知而作？。
:如彼飛蟲，時亦弋獲。既之陰女，反予來赫。</t>

<t>:民之罔極，職涼善背。為民不利，如云不克。
:民之回遹，職競用力。</t>

<t>:民之未戾，職盜為寇。涼曰不可！
:覆背善詈，雖曰匪予，既作爾歌！</t>

<t>:《桑柔》，十六章：八章，章八句；八章，章六句。
</t>
<a name="2.10.4"></a>
<h4>雲漢</h4>
<t>毛詩序：「《雲漢》，<u>仍叔</u>美<u>宣王</u>也。<u>宣王</u>承<u>厲王</u>之烈，內有撥亂之志，遇烖而懼，側身脩行，欲銷去之。天下喜於王化復行，百姓見憂，故作是詩也。」<ref>烖，《延文本》作災。</ref>
:倬彼雲漢，昭回于天。王曰於乎，何辜今之人？天降喪亂，饑饉薦臻。
:靡神不舉，靡愛斯牲。圭璧既卒，寧莫我聽。</t>

<t>:旱既大甚，蘊隆蟲蟲。不殄禋祀，自郊徂宮。上下奠瘞，靡神不宗。
:后稷不克，上帝不臨。耗斁下土，寧丁我躬。</t>

<t>:旱既大甚，則不可推。兢兢業業，如霆如雷。周餘黎民，靡有孑遺。
:昊天上帝，則不我遺。胡不相畏？先祖于摧。</t>

<t>:旱既大甚，則不可沮。赫赫炎炎，云我無所。大命近止，靡瞻靡顧。
:羣公先正，則不我助。父母先祖，胡寧忍予？</t>

<t>:旱既大甚，滌滌山川。旱魃為虐，如惔如焚。我心憚暑，憂心如薰。
:羣公先正，則不我聞。昊天上帝，寧俾我遯？</t>

<t>:旱既大甚，黽勉畏去。胡寧瘨我以旱？憯不知其故。祈年孔夙，方社不莫。
:昊天上帝，則不我虞。敬恭明神，宜無悔怒。</t>

<t>:旱既大甚，散無友紀。鞫哉庶正，疚哉冢宰。趣馬師氏，膳夫左右。
:靡人不周，無不能止。瞻卬昊天，云如何里？<ref>卬，《延文本》作仰。下同。</ref>

:瞻卬昊天，有嘒其星。大夫君子，昭假無贏。大命近止，無棄爾成。<ref>棄，《唐石經》作弃。</ref>
:何求為我？以戾庶正。瞻卬昊天，曷惠其寧？</t>

<t>:《雲漢》，八章，章十句。
</t>
<a name="2.10.5"></a>
<h4>崧高</h4>
<t>毛詩序：「《崧高》，<u>尹吉甫</u>美<u>宣王</u>也。天下復平，能建國親諸侯，褒賞<u>申伯</u>焉。」
:崧高維嶽，駿極于天。維嶽降神，生甫及申。
:維申及甫，維周之翰。四國于蕃，四方于宣。</t>

<t>:亹亹申伯，王纘之事。于邑于謝，南國是式。
:王命召伯，定申伯之宅。登是南邦，世執其功。</t>

<t>:王命申伯，式是南邦。因是謝人，以作爾庸。
:王命召伯，徹申伯土田。王命傅御，遷其私人。</t>

<t>:申伯之功，召伯是營。有俶其城，寢廟既成。
:既成藐藐，王錫申伯。四牡蹻蹻，鉤膺濯濯。</t>

<t>:王遣申伯，路車乘馬。我圖爾居，莫如南土。
:錫爾介圭，以作爾寶。往近王舅，南土是保。</t>

<t>:申伯信邁，王餞于郿。申伯還南，謝于誠歸。
:王命召伯，徹申伯土疆。以峙其粻，式遄其行。</t>

<t>:申伯番番，既入于謝，徒御嘽嘽。
:周邦咸喜，戎有良翰。不顯申伯，王之元舅，文武是憲。</t>

<t>:申伯之德，柔惠且直。揉此萬邦，聞于四國。
:吉甫作誦，其詩孔碩。其風肆好，以贈申伯。</t>

<t>:《崧高》，八章，章八句。
</t>
<a name="2.10.6"></a>
<h4>烝民</h4>
<t>毛詩序：「《烝民》，<u>尹吉甫</u>美<u>宣王</u>也。任賢使能，<u>周</u>室中興焉。」
:天生烝民，有物有則。民之秉彝，好是懿德。
:天監有周，昭假于下。保茲天子，生仲山甫。</t>

<t>:仲山甫之德，柔嘉維則。令儀令色，小心翼翼。
:古訓是式，威儀是力。天子是若，明命使賦。</t>

<t>:王命仲山甫，式是百辟。纘戎祖考，王躬是保。
:出納王命，王之喉舌。賦政于外，四方爰發。</t>

<t>:肅肅王命，仲山甫將之。邦國若否，仲山甫明之。
:既明且哲，以保其身。夙夜匪解，以事一人。</t>

<t>:人亦有言：柔則茹之，剛則吐之。
:維仲山甫，柔亦不茹，剛亦不吐；不侮矜寡，不畏彊禦。</t>

<t>:人亦有言：德輶如毛，民鮮克舉之。
:我儀圖之，維仲山甫舉之。愛莫助之。袞職有闕，維仲山甫補之。</t>

<t>:仲山甫出祖，四牡業業，征夫捷捷。
:每懷靡及，四牡彭彭，八鸞鏘鏘。王命仲山甫，城彼東方。</t>

<t>:四牡騤騤，八鸞喈喈。仲山甫徂齊，式遄其歸。
:吉甫作誦，穆如清風。仲山甫永懷，以慰其心。</t>

<t>:《烝民》，八章，章八句。
</t>
<a name="2.10.7"></a>
<h4>韓奕</h4>
<t>毛詩序：「《韓奕》，<u>尹吉甫</u>美<u>宣王</u>也。能錫命諸侯。」
:奕奕梁山，維禹甸之。有倬其道，韓侯受命。
:王親命之，纘戎祖考，無廢朕命，夙夜匪解，虔共爾位。
:朕命不易，榦不庭方，以佐戎辟。</t>

<t>:四牡奕奕，孔脩且張。韓侯入覲，以其介圭，入覲于王。
:王錫韓侯，淑旂綏章。簟茀錯衡，玄袞赤舄。
:鉤膺鏤鍚，鞹鞃淺幭，鞗革金厄。</t>

<t>:韓侯出祖，出宿于屠。顯父餞之，清酒百壺。
:其殽維何？炰鼈鮮魚。其蔌維何？維筍及蒲。
:其贈維何？乘馬路車。籩豆有且，侯氏燕胥。</t>

<t>:韓侯取妻，汾王之甥，蹶父之子。
:韓侯迎止，于蹶之里。百兩彭彭，八鸞鏘鏘，不顯其光。
:諸娣從之，祁祁如雲。韓侯顧之，爛其盈門。</t>

<t>:蹶父孔武，靡國不到。為韓姞相攸，莫如韓樂。
:孔樂韓土，川澤訏訏。魴鱮甫甫，麀鹿噳噳。
:有熊有羆，有貓有虎。慶既令居，韓姞燕譽。</t>

<t>:溥彼韓城，燕師所完。以先祖受命，因時百蠻。
:王錫韓侯，其追其貊。奄受北國，因以其伯。
:實墉實壑，實畝實籍。獻其貔皮，赤豹黃羆。</t>

<t>:《韓奕》，六章，章十二句。
</t>
<a name="2.10.8"></a>
<h4>江漢</h4>
<t>毛詩序：「《江漢》，<u>尹吉甫</u>美<u>宣王</u>也。能興衰撥亂，命<u>召公</u>平淮夷。」
:江漢浮浮，武夫滔滔。匪安匪遊，淮夷來求。
:既出我車，既設我旟，匪安匪舒，淮夷來鋪。</t>

<t>:江漢湯湯，武夫洸洸。經營四方，告成于王。
:四方既平，王國庶定。時靡有爭，王心載寧。</t>

<t>:江漢之滸，王命召虎。式辟四方，徹我疆土。
:匪疚匪棘，王國來極。于疆于理，至于南海。</t>

<t>:王命召虎，來旬來宣。文武受命，召公維翰。
:無曰予小子，召公是似。肇敏戎公，用錫爾祉。</t>

<t>:釐爾圭瓚，秬鬯一卣，告于文人。
:錫山土田，于周受命，自召祖命。
:虎拜稽首，天子萬年。</t>

<t>:虎拜稽首，對揚王休。作召公考，天子萬壽。
:明明天子，令聞不已。矢其文德，洽此四國。</t>

<t>:《江漢》，六章，章八句。
</t>
<a name="2.10.9"></a>
<h4>常武</h4>
<t>毛詩序：「《常武》，<u>召穆公</u>美<u>宣王</u>也。有常德以立武事，因以為戒然。」
:赫赫明明，王命卿士。南仲大祖，大師皇父，
:整我六師，以脩我戎。既敬既戒，惠此南國。</t>

<t>:王謂尹氏，命程伯休父，左右陳行，戒我師旅。
:率彼淮浦，省此徐土。不留不處，三事就緒。</t>

<t>:赫赫業業，有嚴天子。王舒保作，匪紹匪遊。
:徐方繹騷，震驚徐方。如雷如霆，徐方震驚。</t>

<t>:王奮厥武，如震如怒。進厥虎臣，闞如虓虎。
:鋪敦淮濆，仍執醜虜。截彼淮浦，王師之所。</t>

<t>:王旅嘽嘽，如飛如翰，如江如漢。如山之苞，如川之流。
:緜緜翼翼，不測不克，濯征徐國。</t>

<t>:王猶允塞，徐方既來。徐方既同，天子之功。
:四方既平，徐方來庭。徐方不回，王曰還歸。</t>

<t>:《常武》，六章，章八句。
</t>
<a name="2.10.10"></a>
<h4>瞻卬</h4>
<t>毛詩序：「《瞻卬》，<u>凡伯</u>刺<u>幽王</u>大壞也。」
:瞻卬昊天，則不我惠。孔填不寧，降此大厲。
:邦靡有定，士民其瘵。
:蟊賊蟊疾，靡有夷屆。罪罟不收，靡有夷瘳。</t>

<t>:人有土田，女反有之；人有民人，女覆奪之。
:此宜無罪，女反收之；彼宜有罪，女覆說之。
:哲夫成城，哲婦傾城。</t>

<t>:懿厥哲婦，為梟為鴟。婦有長舌，維厲之階。
:亂匪降自天，生自婦人。匪教匪誨，時維婦寺。</t>

<t>:鞫人忮忒，譖始竟背。豈曰不極？伊胡為慝！
:如賈三倍，君子是識。婦無公事，休其蠶織。</t>

<t>:天何以刺？何神不富？舍爾介狄，維予胥忌。
:不弔不祥，威儀不類。人之云亡，邦國殄瘁。</t>

<t>:天之降罔，維其優矣。人之云亡，心之憂矣。
:天之降罔，維其幾矣。人之云亡，心之悲矣。</t>

<t>:觱沸檻泉，維其深矣。心之憂矣，寧自今矣。
:不自我先，不自我後。藐藐昊天，無不克鞏。
:無忝皇祖，式救爾後。</t>

<t>:《瞻卬》，七章：三章，章十句；四章，章八句。
</t>
<a name="2.10.11"></a>
<h4>召旻</h4>
<t>毛詩序：「《召旻》，<u>凡伯</u>刺<u>幽王</u>大壞也。旻，閔也。閔天下無如<u>召公</u>之臣也。」
:旻天疾威，天篤降喪。
:瘨我饑饉，民卒流亡。我居圉卒荒。</t>

<t>:天降罪罟，蟊賊內訌。
:昏椓靡共，潰潰回遹。實靖夷我邦。<ref>昏，一作昬。</ref>

:皐皐訿訿，曾不知其玷。
:兢兢業業，孔填不寧。我位孔貶。</t>

<t>:如彼歲旱，草不潰茂。
:如彼棲苴。我相此邦，無不潰止。</t>

<t>:維昔之富，不如時？維今之疚，不如茲？
:彼疏斯粺，胡不自替？職兄斯引。</t>

<t>:池之竭矣，不云自頻？泉之竭矣，不云自中？
:溥斯害矣，職兄斯弘，不烖我躬？</t>

<t>:昔先王受命，有如召公，日辟國百里，今也日蹙國百里。
:於乎哀哉，維今之人，不尚有舊。</t>

<t>:《召旻》，七章：四章，章五句；三章，章七句。</t>
<a name="3"></a><h2>頌</h2>
<a name="3.1"></a><h3>周頌</h3>
<a name="3.1.1"></a>
<h4>清廟</h4>
<t>毛詩序：「《清廟》，祀<u>文王</u>也。<u>周公</u>既成<u>洛邑</u>，朝諸侯，率以祀<u>文王</u>焉。」</t>

<t>:於穆清廟，肅雝顯相。
:濟濟多士，秉文之德。
:對越在天，駿奔走在廟。
:不顯不承，無射於人斯。</t>

<t>:《清廟》，一章，八句。
</t>
<a name="3.1.2"></a>
<h4>維天之命</h4>
<t>毛詩序：「《維天之命》，大平告<u>文王</u>也。」
:維天之命，於穆不已。
:於乎不顯，文王之德之純。
:假以溢我，我其收之。
:駿惠我文王，曾孫篤之。</t>

<t>:《維天之命》，一章，八句。
</t>
<a name="3.1.3"></a>
<h4>維清</h4>
<t>毛詩序：「《維清》，奏象舞也。」
:維清緝熙，文王之典。
:肇禋。迄用有成，維周之禎。</t>

<t>:《維清》，一章，五句。
</t>
<a name="3.1.4"></a>
<h4>烈文</h4>
<t>毛詩序：「《烈文》，<u>成王</u>即政，諸侯助祭也。」
:烈文辟公，錫茲祉福。惠我無疆，子孫保之。
:無封靡于爾邦，維王其崇之。念茲戎功，繼序其皇之。
:無競維人，四方其訓之。不顯維德，百辟其刑之。
:於乎前王不忘。</t>

<t>:《烈文》，一章，十三句。
</t>
<a name="3.1.5"></a>
<h4>天作</h4>
<t>毛詩序：「《天作》，祀先王先公也。」
:天作高山，大王荒之。
:彼作矣，文王康之。
:彼徂矣，岐有夷之行。
:子孫保之。</t>

<t>:《天作》，一章，七句。
</t>
<a name="3.1.6"></a>
<h4>昊天有成命</h4>
<t>毛詩序：「《昊天有成命》，郊祀天地也。」
:昊天有成命，二后受之。
:成王不敢康，夙夜基命宥密。
:於緝熙！單厥心。肆其靖之。</t>

<t>:《昊天有成命》，一章，七句。
</t>
<a name="3.1.7"></a>
<h4>我將</h4>
<t>毛詩序：「《我將》，祀<u>文王</u>於明堂也。」
:我將我享，維羊維牛，維天其右之。
:儀式刑文王之典，日靖四方。
:伊嘏文王，既右饗之。
:我其夙夜，畏天之威，于時保之。</t>

<t>:《我將》，一章，十句。
</t>
<a name="3.1.8"></a>
<h4>時邁</h4>
<t>毛詩序：「《時邁》，巡守告祭柴望也。」
:時邁其邦，昊天其子之。
:實右序有周，薄言震之，莫不震疊。
:懷柔百神，及河喬嶽。允王維后。
:明昭有周，式序在位。
:載戢干戈，載櫜弓矢。
:我求懿德，肆于時夏。
:允王保之。</t>

<t>:《時邁》，一章，十五句。
</t>
<a name="3.1.9"></a>
<h4>執競</h4>
<t>毛詩序：「《執競》，祀<u>武王</u>也。」
:執競武王，無競維烈，不顯成康，上帝是皇。自彼成康，奄有四方。
:斤斤其明！鐘鼓喤喤，磬筦將將，降福穰穰，降福簡簡，威儀反反。
:既醉既飽，福祿來反。</t>

<t>:《執競》，一章，十四句。
</t>
<a name="3.1.10"></a>
<h4>思文</h4>
<t>毛詩序：「《思文》，<u>后稷</u>配天也。」
:思文后稷，克配彼天。立我烝民，莫匪爾極。
:貽我來牟，帝命率育，無此疆爾界，陳常于時夏。</t>

<t>:《思文》，一章，八句。</t>
<a name="3.2"></a>
<a name="3.2.1"></a>
<h4>臣工</h4>
<t>毛詩序：「《臣工》，諸侯助祭，遣於廟也。」
:嗟嗟臣工，敬爾在公。王釐爾成，來咨來茹。
:嗟嗟保介，維莫之春，亦又何求？如何新畬？
:於皇來牟，將受厥明。明昭上帝，迄用康年。
:命我衆人，庤乃錢鎛。奄觀銍艾。</t>

<t>:《臣工》，一章，十五句。
</t>
<a name="3.2.2"></a>
<h4>噫嘻</h4>
<t>毛詩序：「《噫嘻》，春夏祈穀于上帝也。」
:噫嘻成王，既昭假爾，率時農夫，播厥百穀。
:駿發爾私，終三十里，亦服爾耕，十千維耦。</t>

<t>:《噫嘻》，一章，八句。
</t>
<a name="3.2.3"></a>
<h4>振鷺</h4>
<t>毛詩序：「《振鷺》，二王之後，來助祭也。」
:振鷺于飛，于彼西雝。我客戾止，亦有斯容。
:在彼無惡，在此無斁。庶幾夙夜，以永終譽。</t>

<t>:《振鷺》，一章，八句。
</t>
<a name="3.2.4"></a>
<h4>豐年</h4>
<t>毛詩序：「《豐年》，秋冬報也。」
:豐年多黍多稌，亦有高廩，萬億及秭。
:為酒為醴，烝畀祖妣，以洽百禮，降福孔皆。</t>

<t>:《豐年》，一章，七句。
</t>
<a name="3.2.5"></a>
<h4>有瞽</h4>
<t>毛詩序：「《有瞽》，始作樂而合乎祖也。」
:有瞽有瞽，在周之庭。設業設虡，崇牙樹羽。應田縣鼓，鞉磬柷圉。
:既備乃奏，簫管備舉。喤喤厥聲，肅雝和鳴，先祖是聽。
:我客戾止，永觀厥成。</t>

<t>:《有瞽》，一章，十三句。
</t>
<a name="3.2.6"></a>
<h4>潛</h4>
<t>毛詩序：「潛，季冬薦魚，春獻鮪也。」
:猗與漆沮，潛有多魚。
:有鱣有鮪，鰷鱨鰋鯉。
:以享以祀，以介景福。</t>

<t>:《潛》，一章，六句。
</t>
<a name="3.2.7"></a>
<h4>雝</h4>
<t>毛詩序：「《雝》，禘大祖也。」
:有來雝雝，至止肅肅。相維辟公，天子穆穆。於薦廣牡，相予肆祀。
:假哉皇考，綏予孝子。宣哲維人，文武維后。燕及皇天，克昌厥後。
:綏我眉壽，介以繁祉。既右烈考，亦右文母。</t>

<t>:《雝》，一章，十六句。
</t>
<a name="3.2.8"></a>
<h4>載見</h4>
<t>毛詩序：「《載見》，諸侯始見乎<u>武王</u>廟也。」
:載見辟王，曰求厥章。龍旂陽陽，和鈴央央。鞗革有鶬，休有烈光。
:率見昭考，以孝以享，以介眉壽，永言保之，思皇多祜。
:烈文辟公，綏以多福，俾緝熙于純嘏。</t>

<t>:《載見》，一章，十四句。
</t>
<a name="3.2.9"></a>
<h4>有客</h4>
<t>毛詩序：「《有客》，<u>微子</u>來見祖廟也。」
:有客有客，亦白其馬。有萋有且，敦琢其旅。
:有客宿宿，有客信信。言授之縶，以縶其馬。<ref>宿宿，一作「㝛㝛」。</ref>
:薄言追之，左右綏之。既有淫威，降福孔夷。</t>

<t>:《有客》，一章，十二句。
</t>
<a name="3.2.10"></a>
<h4>武</h4>
<t>毛詩序：「《武》，奏大武也。」
:於皇武王，無競維烈。
:允文文王，克開厥後。
:嗣武受之。勝殷遏劉，耆定爾功。</t>

<t>:《武》，一章，七句。</t>
<a name="3.3"></a><h3>閔予小子之什</h3>
<a name="3.3.1"></a>
<h4>閔予小子</h4>
<t>毛詩序：「《閔予小子》，嗣王朝於廟也。」
:閔予小子，遭家不造，嬛嬛在疚。
:於乎皇考，永世克孝，念茲皇祖，陟降庭止。<ref>庭，《漢書》卷八十一，作「廷」。</ref>
:維予小子，夙夜敬止。
:於乎皇王，繼序思不忘。</t>

<t>:《閔予小子》，一章，十一句。
</t>
<a name="3.3.2"></a>
<h4>訪落</h4>
<t>毛詩序：「《訪落》，嗣王謀於廟也。」
:訪予落止，率時昭考。
:於乎悠哉！朕未有艾。將予就之，繼猶判渙。
:維予小子，未堪家多難。紹庭上下，陟降厥家。
:休矣皇考！以保明其身。</t>

<t>:《訪落》，一章，十二句。
</t>
<a name="3.3.3"></a>
<h4>敬之</h4>
<t>毛詩序：「《敬之》，羣臣進戒嗣王也。」
:敬之敬之，天維顯思。
:命不易哉！無曰高高在上。
:陟降厥士，日監在茲。
:維予小子，不聦敬止？
:日就月將，學有緝熙于光明。
:佛時仔肩，示我顯德行。</t>

<t>:《敬之》，一章，十二句。
</t>
<a name="3.3.4"></a>
<h4>小毖</h4>
<t>毛詩序：「《小毖》，嗣王求助也。」
:予其懲，而毖後患。莫予荓蜂，自求辛螫。
:肇允彼桃蟲，拚飛維鳥。未堪家多難，予又集于蓼。</t>

<t>:《小毖》，一章，八句。
</t>
<a name="3.3.5"></a>
<h4>載芟</h4>
<t>毛詩序：「《載芟》，春籍田而祈社稷也。」
:載芟載柞，其耕澤澤。千耦其耘，徂隰徂畛。
:侯主侯伯，侯亞侯旅，侯彊侯以。
:有嗿其饁，思媚其婦，有依其士。
:有略其耜，俶載南畝，播厥百穀，實函斯活。
:驛驛其達，有厭其傑。厭厭其苗，緜緜其麃。
:載穫濟濟，有實其積，萬億及秭。
:為酒為醴，烝畀祖妣，以洽百禮，有飶其香，邦家之光。
:有椒其馨，胡考之寧。匪且有且，匪今斯今，振古如茲。</t>

<t>:《載芟》，一章，三十一句。
</t>
<a name="3.3.6"></a>
<h4>良耜</h4>
<t>毛詩序：「《良耜》，秋報社稷也。」
:畟畟良耜，俶載南畝，播厥百穀，實函斯活。
:或來瞻女，載筐及筥。其饟伊黍，其笠伊糾。
:其鎛斯趙，以薅荼蓼，荼蓼朽止，黍稷茂止。
:穫之挃挃，積之栗栗，其崇如墉，其比如櫛，以開百室。
:百室盈止，婦子寧止。殺時犉牡，有捄其角。
:以似以續，續古之人。</t>

<t>:《良耜》，一章，二十三句。
</t>
<a name="3.3.7"></a>
<h4>絲衣</h4>
<t>毛詩序：「《絲衣》，繹賓尸也。<u>高子</u>曰：『靈星之尸也。』」
:絲衣其紑，載弁俅俅。自堂徂基，自羊徂牛。
:鼐鼎及鼒，兕觥其觩。旨酒思柔。不吳不敖，胡考之休。</t>

<t>:《絲衣》，一章，九句。
</t>
<a name="3.3.8"></a>
<h4>酌</h4>
<t>毛詩序：「《酌》，告成大武也。言能酌先祖之道，以養天下也。」
:於鑠王師，遵養時晦。時純熙矣，是用大介。
:我龍受之，蹻蹻王之造。載用有嗣，實維爾公。
:允師。</t>

<t>:《酌》，一章，九句。
</t>
<a name="3.3.9"></a>
<h4>桓</h4>
<t>毛詩序：「《桓》，講武類禡也。《桓》，武志也。」
:綏萬邦，婁豐年，天命匪解。
:桓桓武王，保有厥士，于以四方。克定厥家。
:於昭于天，皇以間之。</t>

<t>:《桓》，一章，九句。
</t>
<a name="3.3.10"></a>
<h4>賚</h4>
<t>毛詩序：「《賚》，大封於廟也。賚，予也。言所以錫予善人也。」
:文王既勤止，我應受之。敷時繹思，我徂維求定。
:時周之命，於繹思。</t>

<t>:《賚》，一章，六句。
</t>
<a name="3.3.11"></a>
<h4>般</h4>
<t>毛詩序：「《般》，巡守而祀四嶽河海也。」
:於皇時周，陟其高山。嶞山喬嶽，允猶翕河。
:敷天之下，裒時之對，時周之命。</t>

<t>:《般》，一章，七句。</t>
<a name="3.4"></a><h2>魯頌</h2>
<a name="3.4.1"></a>
<h4>駉</h4>
<t>毛詩序：「《駉》，頌<u>僖公</u>也。<u>僖公</u>能遵<u>伯禽</u>之法，儉以足用，寬以愛民，務農重穀，牧于坰野，<u>魯</u>人尊之。於是<u>季孫行父</u>請命于<u>周</u>，而<u>史克</u>作是頌。」
:駉駉牡馬，在坰之野。
:薄言駉者，有驈有皇，有驪有黃，以車彭彭。
:思無疆，思馬斯臧。</t>

<t>:駉駉牡馬，在坰之野。
:薄言駉者，有騅有駓，有騂有騏，以車伾伾。
:思無期，思馬斯才。</t>

<t>:駉駉牡馬，在坰之野。
:薄言駉者，有驒有駱，有駵有雒，以車繹繹。
:思無斁，思馬斯作。</t>

<t>:駉駉牡馬，在坰之野。
:薄言駉者，有駰有騢，有驔有魚，以車祛祛。<ref>祛祛，《唐石經》作「袪袪」。</ref>
:思無邪，思馬斯徂。</t>

<t>:《駉》，四章，章八句。
</t>
<a name="3.4.2"></a>
<h4>有駜</h4>
<t>毛詩序：「《有駜》，頌<u>僖公</u>君臣之有道也。」
:有駜有駜，駜彼乘黃。夙夜在公，在公明明。
:振振鷺，鷺于下。鼓咽咽，醉言舞。于胥樂兮。</t>

<t>:有駜有駜，駜彼乘牡。夙夜在公，在公飲酒。
:振振鷺，鷺于飛。鼓咽咽，醉言歸。于胥樂兮。</t>

<t>:有駜有駜，駜彼乘駽。夙夜在公，在公載燕。
:自今以始，歲其有。君子有穀，詒孫子。于胥樂兮。</t>

<t>:《有駜》，三章，章九句。
</t>
<a name="3.4.3"></a>
<h4>泮水</h4>
<t>毛詩序：「《泮水》，頌<u>僖公</u>能脩泮宮也。」
:思樂泮水，薄采其芹。魯侯戾止，言觀其旂。
:其旂茷茷，鸞聲噦噦。無小無大，從公于邁。</t>

<t>:思樂泮水，薄采其藻。魯侯戾止，其馬蹻蹻。
:其馬蹻蹻，其音昭昭。載色載笑，匪怒伊教。</t>

<t>:思樂泮水，薄采其茆。魯侯戾止，在泮飲酒。
:既飲旨酒，永錫難老。順彼長道，屈此羣醜。</t>

<t>:穆穆魯侯，敬明其德。敬慎威儀，維民之則。
:允文允武，昭假烈祖。靡有不孝，自求伊祜。</t>

<t>:明明魯侯，克明其德。既作泮宮，淮夷攸服。
:矯矯虎臣，在泮獻馘。淑問如臯陶，在泮獻囚。</t>

<t>:濟濟多士，克廣德心。桓桓于征，狄彼東南。
:烝烝皇皇，不吳不揚。不告于訩，在泮獻功。</t>

<t>:角弓其觩，束矢其搜。戎車孔博，徒御無斁。
:既克淮夷，孔淑不逆。式固爾猶，淮夷卒獲。</t>

<t>:翩彼飛鴞，集于泮林。食我桑黮，懷我好音。
:憬彼淮夷，來獻其琛。元龜象齒，大賂南金。</t>

<t>:《泮水》，八章，章八句。
</t>
<a name="3.4.4"></a>
<h4>閟宮</h4>
<t>毛詩序：「《閟宮》，頌<u>僖公</u>能復<u>周公</u>之宇也。」
:閟宮有侐，實實枚枚。赫赫姜嫄，其德不回。
:上帝是依，無災無害。彌月不遲，是生后稷，降之百福。
:黍稷重穋，稙稺菽麥。奄有下國，俾民稼穡。<ref>一作穉。今正體為「稚」。</ref>
:有稷有黍，有稻有秬。奄有下土，纘禹之緒。</t>

<t>:后稷之孫，實維大王。居岐之陽，實始翦商。
:至于文武，纘大王之緒。致天之屆，于牧之野。
:無貳無虞，上帝臨女。敦商之旅，克咸厥功。</t>

<t>:王曰叔父，建爾元子，俾侯于魯。大啟爾宇，為周室輔。
:乃命魯公，俾侯于東。錫之山川，土田附庸。
:周公之孫，莊公之子。龍旂承祀，六轡耳耳。
:春秋匪解，享祀不忒。皇皇后帝，皇祖后稷。
:享以騂犧，是饗是宜。降福既多，周公皇祖，亦其福女。
:秋而載嘗，夏而楅衡，白牡騂剛。
:犧尊將將，毛炰胾羹，籩豆大房。
:萬舞洋洋，孝孫有慶。俾爾熾而昌，俾爾壽而臧。
:保彼東方，魯邦是常。不虧不崩，不震不騰。
:三壽作朋，如岡如陵。</t>

<t>:公車千乘，朱英綠縢，二矛重弓。
:公徒三萬，貝冑朱綅，烝徒增增。
:戎狄是膺，荊舒是懲，則莫我敢承。
:俾爾昌而熾，俾爾壽而富。黃髮台背，壽胥與試。
:俾爾昌而大，俾爾耆而艾。萬有千歲，眉壽無有害。</t>

<t>:泰山巖巖，魯邦所詹。奄有龜蒙，遂荒大東。
:至于海邦，淮夷來同。莫不率從，魯侯之功。</t>

<t>:保有鳧繹，遂荒徐宅。至于海邦，淮夷蠻貊。
:及彼南夷，莫不率從。莫敢不諾，魯侯是若。</t>

<t>:天錫公純嘏，眉壽保魯。居常與許，復周公之宇。
:魯侯燕喜，令妻壽母。宜大夫庶士，邦國是有。
:既多受祉，黃髮兒齒。</t>

<t>:徂來之松，新甫之柏。是斷是度，是尋是尺。
:松桷有舄，路寢孔碩，新廟奕奕。
:奚斯所作，孔曼且碩，萬民是若。</t>

<t>:《閟宮》，八章：二章，章十七句；一章，十二句；一章，三十八句；二章，章八句；二章，章十句。
</t>
<a name="3.5"></a><h2>商頌</h2>
<a name="3.5.1"></a>
<h4>那</h4>
<t>毛詩序：「《那》，祀<u>成湯</u>也。<u>微子</u>至于<u>戴公</u>，其間禮樂廢壞。有<u>正考甫</u>者，得《商頌》十二篇於<u>周</u>之大師。以《那》為首。」
:猗與那與，置我鞉鼓。奏鼓簡簡，衎我烈祖。湯孫奏假，綏我思成。
:鞉鼓淵淵，嘒嘒管聲，既和且平，依我磬聲。
:於赫湯孫，穆穆厥聲，庸鼓有斁，萬舞有奕。
:我有嘉客，亦不夷懌。自古在昔，先民有作。
:溫恭朝夕，執事有恪。顧予烝嘗，湯孫之將。</t>

<t>:《那》，一章，二十二句。

<h5>註解</h5>
:猗與，歎美之言也。衎，樂也。綏，安也。斁，斁然，盛也。奕，次序也。
</t>
<a name="3.5.2"></a>
<h4>烈祖</h4>
<t>毛詩序：「《烈祖》，祀<u>中宗</u>也。」
:猗嗟嗟烈祖，有秩斯祜。申錫無疆，及爾斯所。既載清酤，賚我思成。
:亦有和羹，既戒既平。鬷假無言，時靡有爭。綏我眉壽，黃耇無疆。<ref>耇，一作耈。</ref>
:約軝錯衡，八鸞鶬鶬。以假以享，我受命溥將。自天降康，豐年穰穰。
:來假來饗，降福無疆。顧予烝嘗，湯孫之將。</t>

<t>:《烈祖》，一章，二十二句。
</t>
<a name="3.5.3"></a>
<h4>玄鳥</h4>
<t>毛詩序：「《玄鳥》，祀<u>高宗</u>也。」
:天命玄鳥，降而生商，宅殷土芒芒。古帝命武湯，正域彼四方。
:方命厥后，奄有九有。商之先后，受命不殆，在武丁孫子。
:武丁孫子，武王靡不勝。龍旂十乘，大糦是承。
:邦畿千里，維民所止，肇域彼四海。四海來假，來假祁祁。
:景員維河，殷受命咸宜，百祿是何。</t>

<t>:《玄鳥》，一章，二十二句。
</t>
<a name="3.5.4"></a>
<h4>長發</h4>
<t>毛詩序：「《長發》，大禘也。」
:濬哲維商，長發其祥，洪水芒芒，禹敷下土方。
:外大國是疆，幅隕既長。有娀方將，帝立子生商。</t>

<t>:玄王桓撥，受小國是達，受大國是達。
:率履不越，遂視既發。相土烈烈，海外有截。</t>

<t>:帝命不違，至于湯齊。湯降不遟，聖敬日躋。
:昭假遟遟，上帝是祗，帝命式于九圍。</t>

<t>:受小球大球，為下國綴旒，何天之休？
:不競不絿，不剛不柔，敷政優優，百祿是遒。</t>

<t>:受小共大共，為下國駿厖，何天之龍？
:敷奏其勇，不震不動，不戁不竦，百祿是總。</t>

<t>:武王載旆，有虔秉鉞。如火烈烈，則莫我敢曷。
:苞有三蘖，莫遂莫達，九有有截。韋顧既伐，昆吾夏桀。</t>

<t>:昔在中葉，有震且業。允也天子，降予卿士。
:實維阿衡，實左右商王。</t>

<t>:《長發》七章：一章，八句；四章，章七句；一章，九句；一章，六句。
</t>
<a name="3.5.5"></a>
<h4>殷武</h4>
<t>毛詩序：「《殷武》，祀<u>高宗</u>也。」
:撻彼殷武，奮伐荊楚，冞入其阻，裒荊之旅。
:有截其所，湯孫之緒。</t>

<t>:維女荊楚，居國南鄉，昔有成湯，自彼氐羌。
:莫敢不來享，莫敢不來王，曰商是常。</t>

<t>:天命多辟，設都于禹之績。
:歲事來辟，勿予禍適，稼穡匪解。</t>

<t>:天命降監，下民有嚴，不僭不濫，不敢怠遑。
:命于下國，封建厥福。</t>

<t>:商邑翼翼，四方之極，赫赫厥聲，濯濯厥靈。
:壽考且寧，以保我後生。</t>

<t>:陟彼景山，松柏丸丸，是斷是遷，方斵是虔。
:松桷有梴，旅楹有閑，寢成孔安。</t>

<t>:《殷武》，六章：三章，章六句；二章，章七句；一章，五句。
</t>
</xml>
</body></html>